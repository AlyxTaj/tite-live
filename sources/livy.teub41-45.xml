<?xml version="1.0"?><?xml-model href="http://www.stoa.org/epidoc/schema/8.19/tei-epidoc.rng"	schematypens="http://relaxng.org/ns/structure/1.0"?><?xml-model href="http://www.stoa.org/epidoc/schema/8.19/tei-epidoc.rng"	schematypens="http://purl.oclc.org/dsdl/schematron"?><!-- <!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [
<!ENTITY % TEI.XML "INCLUDE"><!ENTITY % PersProse PUBLIC "-//Perseus P4//DTD Perseus Prose//EN" "http://www.perseus.tufts.edu/DTD/1.0/PersProse.dtd" >
%PersProse;
]> -->
<TEI xmlns="http://www.tei-c.org/ns/1.0">
 <teiHeader type="text">
  <fileDesc>
   <titleStmt>
    <title>Ab urbe condita, books 41-45</title>
    <author n="Liv.">Titus Livius (Livy)</author>
    <!-- &responsibility;
	&fund.NEH; -->
   </titleStmt>
   <extent/>

   <!-- &Perseus.publish; -->
   <publicationStmt>
    <publisher/>
   </publicationStmt>
   <sourceDesc>
    <listBibl>
     <biblStruct>
      <monogr>
       <title>Titi Livi ab urbe condita libri editionem priman curavit Guilelmus Weissenborn editio
        altera auam curavit Mauritius Mueller Pars IV. Libri XLI-CXLII Fragmenta. Index.</title>
       <author>Titus Livius</author>
       <editor>W. Weissenborn</editor>
       <editor>H. J. Müller</editor>
       <imprint>
        <pubPlace>Leipzig</pubPlace>
        <publisher>Teubner</publisher>
        <date>1911</date>
       </imprint>
       <biblScope type="volume">4</biblScope>
      </monogr>
     </biblStruct>
    </listBibl>
   </sourceDesc>
  </fileDesc>
  <encodingDesc>
   <refsDecl>
    <cRefPattern matchPattern="" replacementPattern=""/>
   </refsDecl>
  </encodingDesc>
  <profileDesc>
   <langUsage>
    <language ident="la">Latin</language>
    <language ident="en">English</language>
    <language ident="de">German</language>
    <language ident="greek">Greek</language>
   </langUsage>
  </profileDesc>
  <revisionDesc>
   <change when="2006-07-19" who="Gregory Crane">ed.</change>
   <change when="2018-02-07" who="Marie-Laurence Bonhomme">(1) Linking the file to the schema
    tei-epidoc.rng.<lb/>(2) Transformed TEI.2 root tag into TEI root tag.<lb/>(3) Transformed div1
    into div.<lb/>(4) Transformed tags : type="textpart" subtype="book" ==> type="textpart"
    subtype="textpart" subtype="book" ; div ==> div ; type="textpart" subtype="chapter" ==>
    type="textpart" subtype="chapter" ; type="textpart" subtype="section" ==> type="textpart"
    subtype="section".<lb/>(5) Transformed paragraphs into empty tags (except in the INDEX.)<lb/>(6)
    Transformed the empty tags CHAPTER and SECTION into opening and closing tags.</change>
   <change when="2018-02-09" who="Léa Frering">Translating the changelog from French to
    English.</change>
   <change when="2018-02-10" who="Marie-Laurence Bonhomme">(1) Updating the Gregory Crane changelog
    to fit the Epidoc schema.<lb/>(2) Replacing the "id" attributes in pb tags with n attributes,
    and the "p.x" content of those attributes with only the page number, without "p.".<lb/>(3)
    Adding p tags inside sections and "periocha" books so that no div tag directly contains
    text.<lb/>(4) Removing unnecessary empty spaces.</change>
   <change when="2018-02-19" who="Marie-Laurence Bonhomme">(1) Correcting overlapping tags.<lb/>(2)
    Replacing entities with the corresponding characters.<lb/>(3) Transforming some parts of the TEI
    Header into comments (each file's TEI Header will eventually be deleted as all files are united
    as one.)<lb/>(4) Adding a reason="lost" attribute in gap tags.</change>
  </revisionDesc>
 </teiHeader>
 <text>
  <body>
   <pb n="1"/>
   <div type="textpart" subtype="book" n="41s">
    <head>periocha libri XLI</head>
    <p>ignis in aede Vestae extinctus est. Tib. Sempronius Gracchus pro cos. Celtiberos victos in
     deditionem accepit, monimentumque operum suorum Gracchurim oppidum in Hispania constituit; et a
     Postumio Albino pro cos. Vaccaci ac Lusitani subacti sunt. uterque triumphavit. Antiochus,
     Antiochi filius, obses a patre Romanis datus mortuo fratre Seleuco, qui patri defuncto
     successerat, in regnum Syriae ab urbe dimissus. qui praeter religionem, qua multa templa
     magnifica multis sociis <hi rend="italics">erexit,</hi> Athenis Iovis Olympii et Antiochiae <hi
      rend="italics">Capitolini,</hi> vilissimum regem egit. lustrum a censoribus conditum est:
     censa sunt civium capita CCLVIII CCXCHII. Q. Voconius Saxa tribunus plebis legem tulit, ne quis
     mulierem heredem institueret. suasit legem M. Cato. exstat oratio eius. praeterea res adversus
     Liguras et Histros et Sardos et Celtiberos a compluribus ducibus prospere gestas et initia
     belli Macedonici continet, quod Perseus Philippi tilius moliebatur. miserat ad Carthaginienses
     legationem, et ab his nocte audita erat. sed et alias Graeciae civitates sollicitabat.</p>
   </div>
   <div type="textpart" subtype="book" n="41">
    <head>liber XLI</head>
    <div type="textpart" subtype="chapter" n="1">
     <div type="textpart" subtype="section" n="1">
      <p><gap reason="lost"/> a patre in pace habitam armasse eoque iuventuti praedandi cupidae
       pergratus esse dicebatur. consilium de Histrico bello cum haberet consul, alii gerendum
       extemplo, antequam contrahere copias hostes possent, alii consulendum prius senatum
       censebant. vicit sententia, quae diem non proferebat.</p>
     </div>
     <div type="textpart" subtype="section" n="2">
      <p>profectus ab Aquileia consul castra ad lacum Timavi posuit; imminet mari is lacus. eodem
       decem navibus C. Furius duumvir navalis venit.</p>
     </div>
     <div type="textpart" subtype="section" n="3">
      <p>adversus Illyriorum classem creati duumviri navales erant, qui tuendae viginti navibus <pb
        n="2"/> maris superi orae Anconam velut cardinem haberent; inde L. Cornelius dextra litora
       usque ad Tarentum, C. Furius laeva usque ad Aquileiam tueretur.</p>
     </div>
     <div type="textpart" subtype="section" n="4">
      <p>eae naves ad proximum portum in Histriae fines cum onerariis et magno commeatu missae,
       secutusque cum legionibus consul quinque ferme milia a mari posuit castra.</p>
     </div>
     <div type="textpart" subtype="section" n="5">
      <p>in portu emporium brevi perfrequens factum, omniaque hinc in castra supportabantur. et, quo
       id tutius fieret, stationes ab omnibus castrorum partibus circumdatae sunt:</p>
     </div>
     <div type="textpart" subtype="section" n="6">
      <p>in Histriam versum praesidium stativum, repentina cohors Placentina opposita; inter mare et
       castra et, ut idem aquatoribus ad fluvium esset praesidium, M. Aebutius tribunus militum
       secundae legionis duos manipulos militum ducere iussus est;</p>
     </div>
     <div type="textpart" subtype="section" n="7">
      <p>T. et C. Aelii tribuni militum legionem tertiam, quae pabulatores et lignatores tueretur,
       via, quae Aquileiam fert, duxerant.</p>
     </div>
     <div type="textpart" subtype="section" n="8">
      <p>ab eadem regione mille ferme passuum castra erant Gallorum: Catmelus regulus praeerat
       tribus haud amplius milibus armatorum.</p>
     </div>
    </div>
    <div type="textpart" subtype="chapter" n="2">
     <div type="textpart" subtype="section" n="1">
      <p>Histri, ut primum ad lacum Timavi castra Romana sunt mota, ipsi post collem occulto loco
       consederunt, et inde obliquis itineribus agmen sequebantur, in omnem occasionem intenti;</p>
     </div>
     <div type="textpart" subtype="section" n="2">
      <p>nec quicquam eos, quae terra marique agerentur, fallebat.</p>
     </div>
     <div type="textpart" subtype="section" n="3">
      <p>postquam stationes invalidas esse pro castris, forum turba inermi frequens inter castra et
       mare mercantium sine ullo terrestri aut maritimo munimento viderunt, duo simul praesidia,
       Placentinae cohortis et manipulorum secundae legionis, adgrediuntur.</p>
     </div>
     <div type="textpart" subtype="section" n="4">
      <p>nebula matutina texerat inceptum; qua dilabente ad primum teporem solis perlucens iam
       aliquid, incerta tamen, ut solet, lux speciem omnium multiplicem intuenti reddens, tum quoque
       frustrata Romanos, multo maiorem iis, quam erat, hostium aciem ostendit.</p>
     </div>
     <div type="textpart" subtype="section" n="5">
      <p>qua territi utriusque stationis milites ingenti tumultu cum in castra confugissent, haud
       paulo ibi plus, quam quod secum ipsi attulerant, terroris fecerunt.</p>
     </div>
     <div type="textpart" subtype="section" n="6">
      <p>nam neque dicere, quid fugissent, nec percunctantibus reddere <pb n="3"/> responsum
       poterant; et clamor in portis, ut ubi nulla esset statio, quae sustineret impetum,
       audiebatur; et concursatio in obscuro incidentium aliorum in alios incertum fecerat, an
       hostis intra vallum esset.</p>
     </div>
     <div type="textpart" subtype="section" n="7">
      <p>una vox audiebatur ad mare vocantium; id forte temere ab uno exclamatum totis passim
       personabat castris.</p>
     </div>
     <div type="textpart" subtype="section" n="8">
      <p>itaque primo, velut iussi id facere, pauci, armati <hi rend="italics">alii,</hi> maior pars
       inermes, ad mare decurrunt, dein plures, postremo prope omnes, et ipse consul, cum frustra
       revocare fugientes conatus nec imperio nec auctoritate nec precibus ad extremum
       valuisset.</p>
     </div>
     <div type="textpart" subtype="section" n="9">
      <p>unus remansit M. Licinius Strabo, tribunus militum secundae legionis, cum tribus signis ab
       legione sua relictus. hunc in vacua castra impetu facto Histri, cum alius armatus iis nemo
       obviam isset, in praetorio instruentem atque adhortantem suos oppresserunt.</p>
     </div>
     <div type="textpart" subtype="section" n="10">
      <p>proelium atrocius quam pro paucitate resistentium fuit, nec ante finitum est, quam tribunus
       militum quique circa eum constiterant interfecti sunt.</p>
     </div>
     <div type="textpart" subtype="section" n="11">
      <p>praetorio deiecto <hi rend="italics">direptisque,</hi> quae ibi fuerunt, ad quaestorium,
       forum quintanamque hostes pervenerunt.</p>
     </div>
     <div type="textpart" subtype="section" n="12">
      <p>ibi cum omnium rerum paratam expositamque copiam et stratos lectos in quaestorio
       invenissent, regulus accubans epulari coepit.</p>
     </div>
     <div type="textpart" subtype="section" n="13">
      <p>mox idem ceteri omnes, armorum hostiumque obliti, faciunt; et, ut quibus insuetus
       liberalior victus esset, avidius vino ciboque corpora onerant.</p>
     </div>
    </div>
    <div type="textpart" subtype="chapter" n="3">
     <div type="textpart" subtype="section" n="1">
      <p>nequaquam eadem est tum rei forma apud Romanos; terra mari trepidatur; nautici tabernacula
       detendunt commeatumque in litore expositum in naves rapiunt;</p>
     </div>
     <div type="textpart" subtype="section" n="2">
      <p>milites in scaphas et mare territi ruunt; nautae metu, ne compleantur navigia, alii turbae
       obsistunt, alii ab litore naves in altum expellunt.</p>
     </div>
     <div type="textpart" subtype="section" n="3">
      <p>inde certamen, mox etiam pugna cum vulneribus et caede in vicem militum nautarumque oritur,
       donec iussu consulis procul a terra classis submota est. secernere inde inermes ab armatis
       coepit.</p>
     </div>
     <div type="textpart" subtype="section" n="4">
      <p>vix mille ducenti ex tanta multitudine, qui arma haberent, perpauci equites, qui equos <pb
        n="4"/> secum eduxissent, inventi sunt; cetera deformis turba velut lixarum calonumque,
       praeda <sic>fere</sic> futura, si belli hostes meminissent.</p>
     </div>
     <div type="textpart" subtype="section" n="5">
      <p>tunc demum nuntius <hi rend="italics">missus</hi> ad tertiam legionem revocandam et
       Gallorum praesidium; et simul ex omnibus locis ad castra recipienda demendamque ignominiam
       rediri coeptum est.</p>
     </div>
     <div type="textpart" subtype="section" n="6">
      <p>tribuni militum tertiae legionis pabulum lignaque proicere iubent, centurionibus imperant,
       ut graviores aetate milites binos in ea iumenta, ex quibus onera deiecta erant, imponant;
       equites ut singulos e iuvenibus pedites secum in equos tollant:</p>
     </div>
     <div type="textpart" subtype="section" n="7">
      <p>egregiam gloriam legionis fore, si castra metu secundanorum amissa sua virtute recipiant.
       et recipi facile esse, si in praeda occupati barbari subito opprimantur;</p>
     </div>
     <div type="textpart" subtype="section" n="8">
      <p>sicut ceperint, posse capi. summa militum alacritate adhortatio audita est. ferunt citati
       signa, nec signiferos armati morantur. priores tamen consul copiaeque, quae a mari
       reducebantur, ad vallum accesserunt.</p>
     </div>
     <div type="textpart" subtype="section" n="9">
      <p>L. Atius, tribunus primus secundae legionis, non hortabatur modo milites, sed docebat
       etiam, si victores Histri, quibus armis cepissent castra, iisdem capta retinere in animo
       haberent, primum exutum castris hostem ad mare persecuturos fuisse, deinde stationes certe
       pro vallo habituros:</p>
     </div>
     <div type="textpart" subtype="section" n="10">
      <p>vino somnoque veri simile esse mersos iacere.</p>
     </div>
    </div>
    <div type="textpart" subtype="chapter" n="4">
     <div type="textpart" subtype="section" n="1">
      <p>sub haec A. Baeculonium, signiferum suum, notae fortitudinis virum, inferre signum iussit.
       ille, si <del>unum</del> se sequerentur, quo celerius fieret, facturum dixit;</p>
     </div>
     <div type="textpart" subtype="section" n="2">
      <p>conisusque cum trans vallum signum traiecisset, primus omnium portam intravit.</p>
     </div>
     <div type="textpart" subtype="section" n="3">
      <p>et parte alia T. et C. Aelii, tribuni militum tertiae legionis, cum equitatu adveniunt.
       confestim et quos binos oneraria in iumenta imposuerant secuti, et consul cum toto
       agmine.</p>
     </div>
     <div type="textpart" subtype="section" n="4">
      <p>at Histrorum pauci, qui modice vino usi erant, memores fuerant fugae, aliis somno mors
       continuata est; integraque sua omnia Romani, praeterquam quod vini cibique absumptum erat,
       receperunt.</p>
     </div>
     <div type="textpart" subtype="section" n="5">
      <p>aegri quoque milites, qui in castris relicti fuerant, postquam intra vallum suos senserunt,
       armis arreptis caedem ingentem <pb n="5"/> fecerunt.</p>
     </div>
     <div type="textpart" subtype="section" n="6">
      <p>ante omnes insignis opera fuit C. Popili equitis; Sabello cognomen erat. is pede saucio
       relictus longe plurimos hostium occidit.</p>
     </div>
     <div type="textpart" subtype="section" n="7">
      <p>ad octo milia Histrorum sunt caesa, captus nemo, quia ira et indignatio immemores praedae
       fecit. rex tamen Histrorum temulentus ex convivio, raptim a suis in equum impositus,
       fugit.</p>
     </div>
     <div type="textpart" subtype="section" n="8">
      <p>ex victoribus ducenti triginta septem milites perierunt, plures in matutina fuga quam in
       recipiendis castris.</p>
     </div>
    </div>
    <div type="textpart" subtype="chapter" n="5">
     <div type="textpart" subtype="section" n="1">
      <p>forte ita evenit, ut Cn. et L. Gavillii Novelli, Aquileienses, cum commeatu venientes,
       ignari prope in capta castra ab Histris inciderent.</p>
     </div>
     <div type="textpart" subtype="section" n="2">
      <p>ii cum Aquileiam relictis impedimentis refugissent, omnia terrore ac tumultu non Aquileiae
       modo, sed Romae quoque post paucos dies inpleverunt;</p>
     </div>
     <div type="textpart" subtype="section" n="3">
      <p>quo non capta tantum castra ab hostibus nec fuga, quae vera erant, sed perditas res
       deletumque exercitum omnem allatum est.</p>
     </div>
     <div type="textpart" subtype="section" n="4">
      <p>itaque, quod in tumultu fieri solet, dilectus extra ordinem non in urbe tantum, sed tota
       Italia indicti. duae legiones civium Romanorum conscriptae, et decem milia peditum cum
       equitibus quingentis sociis nominis Latini imperata.</p>
     </div>
     <div type="textpart" subtype="section" n="5">
      <p>M. Iunius consul transire in Galliam et ab civitatibus provinciae eius, quantum quaeque
       posset, militum exigere iussus.</p>
     </div>
     <div type="textpart" subtype="section" n="6">
      <p>simul decretum, ut Ti. Claudius praetor militibus legionis quartae et socium Latini nominis
       quinque milibus, equitibus ducentis quinquaginta, Pisas ut convenirent, ediceret, eamque
       provinciam, dum consul inde abesset, tutaretur;</p>
     </div>
     <div type="textpart" subtype="section" n="7">
      <p>M. Titinius praetor legionem primam, parem numerum sociorum peditum equitumque, Ariminum
       convenire iuberet.</p>
     </div>
     <div type="textpart" subtype="section" n="8">
      <p>Nero paludatus Pisas in provinciam est profectus; Titinius C. Cassio tribuno militum
       Ariminum, qui praeesset legioni, misso dilectum Romae habuit.</p>
     </div>
     <div type="textpart" subtype="section" n="9">
      <p>M. Iunius consul ex Liguribus in provinciam Galliam transgressus, auxiliis protinus per
       civitates Galliae militibusque coloniis imperatis, Aquileiam pervenit.</p>
     </div>
     <div type="textpart" subtype="section" n="10">
      <p>ibi certior factus exercitum incolumem esse, scriptis litteris Romam, ne tumultuarentur,
       ipse remissis auxiliis, quae Gallis imperaverat, ad collegam <pb n="6"/> est profectus.</p>
     </div>
     <div type="textpart" subtype="section" n="11">
      <p>Romae magna ex necopinato laetitia fuit: dilectus omissus est, exauctorati, qui sacramento
       dixerant, et exercitus, qui Arimini pestilentia adfectus erat, domum dimissus.</p>
     </div>
     <div type="textpart" subtype="section" n="12">
      <p>Histri magnis copiis cum castra haud procul consulis castris haberent, postquam alterum
       consulem cum exercitu novo advenisse audierunt, passim in civitates dilapsi sunt. consules
       Aquileiam in hiberna legiones reduxerunt.</p>
     </div>
    </div>
    <div type="textpart" subtype="chapter" n="6">
     <div type="textpart" subtype="section" n="1">
      <p>sedato tandem Histrico tumultu senatus consultum factum est, ut consules inter se
       compararent, uter eorum ad comitia habenda Romam rediret.</p>
     </div>
     <div type="textpart" subtype="section" n="2">
      <p>cum absentem Manlium tribuni plebis <hi rend="italics">A.</hi> Licinius Nerva et C.
       Papirius Turdus in contionibus lacerarent rogationemque promulgarent, ne Manlius post idus
       Martias — prorogatae namque consulibus iam in annum provinciae erant — imperium retineret, ut
       causam extemplo dicere,</p>
     </div>
     <div type="textpart" subtype="section" n="3">
      <p>cum abisset magistratu, posset, huic rogationi Q. Aelius collega intercessit magnisque
       contentionibus obtinuit, ne perferretur.</p>
     </div>
     <div type="textpart" subtype="section" n="4">
      <p>per eos dies Ti. Sempronius Gracchus et L. Postumius Albinus ex Hispania Romam cum
       revertissent, senatus iis a M. Titinio praetore datus in aede Bellonae ad disserendas res,
       quas gessissent, postulandosque honores meritos <hi rend="italics">et</hi> ut diis
       immortalibus haberetur honos.</p>
     </div>
     <div type="textpart" subtype="section" n="5">
      <p>eodem tempore et in Sardinia magnum tumultum esse litteris T. Aebuti praetoris cognitum
       est, quas filius eius ad senatum attulerat.</p>
     </div>
     <div type="textpart" subtype="section" n="6">
      <p>Ilienses adiunctis Balarorum auxiliis pacatam provinciam invaserant, nec eis invalido
       exercitu et magna parte pestilentia absumpto resisti poterat.</p>
     </div>
     <div type="textpart" subtype="section" n="7">
      <p>eadem et Sardorum legati nuntiabant orantes, ut urbibus saltem — iam enim agros deploratos
       esse — opem senatus ferret. haec legatio totumque, quod ad Sardiniam pertinebat, ad novos
       magistratus reiectum est.</p>
     </div>
     <div type="textpart" subtype="section" n="8">
      <p>aeque miserabilis legatio Lyciorum, qui crudelitatem Rhodiorum, quibus ab L. Cornelio
       Scipione attributi erant, querebantur:</p>
     </div>
     <div type="textpart" subtype="section" n="9">
      <p>fuisse <hi rend="italics">se</hi> sub dicione Antiochi; eam <pb n="7"/> regiam servitutem
       conlatam cum praesenti statu praeclaram libertatem visam. non publice tantum se premi
       imperio, sed singulos iustum pati servitium.</p>
     </div>
     <div type="textpart" subtype="section" n="10">
      <p><del>iustos</del> coniuges liberosque vexari; in corpus, in tergum saeviri; famam, quod
       indignum sit, maculari dehonestarique; et palam res odiosas fieri iuris etiam usurpandi
       causa, ne pro dubio habeant, nihil inter se et argento parata mancipia interesse.</p>
     </div>
     <div type="textpart" subtype="section" n="11">
      <p>motus his senatus litteras Lyciis ad Rhodios dedit, nec Lycios Rhodiis nec ullos alii
       cuiquam, qui nati liberi sint, in servitutem dari placere;</p>
     </div>
     <div type="textpart" subtype="section" n="12">
      <p>Lycios ita sub Rhodiorum simul imperio et tutela esse, ut in dicione populi Romani
       civitates sociae sint.</p>
     </div>
    </div>
    <div type="textpart" subtype="chapter" n="7">
     <div type="textpart" subtype="section" n="1">
      <p>triumphi deinde ex Hispania duo continui acti.</p>
     </div>
     <div type="textpart" subtype="section" n="2">
      <p>prior Sempronius Gracchus de Celtiberis sociisque eorum, postero die L. Postumius de
       Lusitanis aliisque eiusdem regionis Hispanis triumphavit. quadraginta milia pondo argenti
        <del>Ti.</del> Gracchus transtulit, viginti milia Albinus.</p>
     </div>
     <div type="textpart" subtype="section" n="3">
      <p>militibus denarios quinos vicenos, duplex centurioni, triplex equiti ambo diviserunt;
       sociis tantumdem quantum Romanis.</p>
     </div>
     <div type="textpart" subtype="section" n="4">
      <p>per eosdem forte dies M. Iunius consul ex Histria comitiorum causa Romam venit.</p>
     </div>
     <div type="textpart" subtype="section" n="5">
      <p>eum cum in senatu fatigassent interrogationibus tribuni plebis Papirius et Licinius de iis,
       quae in Histria essent acta, in contionem quoque produxerunt.</p>
     </div>
     <div type="textpart" subtype="section" n="6">
      <p>ad quae cum consul se dies non plus undecim in ea provincia fuisse responderet, quae se
       absente acta essent, se quoque, ut illos, fama comperta habere,</p>
     </div>
     <div type="textpart" subtype="section" n="7">
      <p>exsequebantur deinde quaerentes, quid ita non potius A. Manlius Romam venisset, ut rationem
       redderet populo Romano, cur ex Gallia provincia, quam sortitus esset, in Histriam
       transisset?</p>
     </div>
     <div type="textpart" subtype="section" n="8">
      <p>quando id bellum senatus decrevisset, quando <del>id bellum</del> populus Romanus
       iussisset? at hercule privato quidem consilio bellum susceptum esse, sed gestum prudenter
       fortiterque.</p>
     </div>
     <div type="textpart" subtype="section" n="9">
      <p>immo, utrum susceptum sit nequius an inconsultius gestum, dici non posse. stationes duas
       necopinantes ab Histris <pb n="8"/> oppressas, castra Romana capta, quod peditum, quod
       equitum in castris fuerit <hi rend="italics">caesum</hi>; ceteros inermes fusosque, ante
       omnes consulem ipsum, ad mare ac naves fugisse.</p>
     </div>
     <div type="textpart" subtype="section" n="10">
      <p>privatum rationem redditurum earum rerum esse, quoniam consul noluisset.</p>
     </div>
    </div>
    <div type="textpart" subtype="chapter" n="8">
     <div type="textpart" subtype="section" n="1">
      <p>comitia deinde habita. consules creati C. Claudius Pulcher Ti. Sempronius Gracchus. et
       postero die praetores facti P. Aelius Tubero iterum C. Quinctius Flamininus C. Numisius L.
       Mummius Cn. Cornelius Scipio C. Valerius Laevinus.</p>
     </div>
     <div type="textpart" subtype="section" n="2">
      <p>Tuberoni urbana iurisdictio, Quinctio peregrina evenit, Numisio Sicilia, Mummio Sardinia;
       sed ea propter belli magnitudinem provincia consularis facta. <del>Gracchus eam sortitur,
        Histriam Claudius.</del></p>
     </div>
     <div type="textpart" subtype="section" n="3">
      <p>Scipio et Laevinus Galliam in duas divisam provincias sortiti sunt.</p>
     </div>
     <div type="textpart" subtype="section" n="4">
      <p>idibus Martiis, quo die Sempronius Claudiusque consulatum inierunt, mentio tantum de
       provinciis Sardinia Histriaque et utriusque hostibus fuit, qui in his provinciis bellum
       concivissent.</p>
     </div>
     <div type="textpart" subtype="section" n="5">
      <p>postero die legati Sardorum, qui ad novos magistratus dilati erant, <hi rend="italics"
        >et</hi> L. Minucius Thermus, qui legatus Manli consulis in Histria fuerat, in senatum
       venit. ab his edoctus est senatus, quantum belli eae provinciae haberent.</p>
     </div>
     <div type="textpart" subtype="section" n="6">
      <p>moverunt senatum et legationes socium nominis Latini, quae et censores et priores consules
       fatigaverant, tandem in senatum introductae.</p>
     </div>
     <div type="textpart" subtype="section" n="7">
      <p>summa querellarum erat, cives suos Romae censos plerosque Romam commigrasse; quod si
       permittatur, perpaucis lustris futurum, ut deserta oppida, deserti agri nullum militem dare
       possint.</p>
     </div>
     <div type="textpart" subtype="section" n="8">
      <p>Fregellas quoque milia quattuor familiarum transisse ab se Samnites Paelignique
       querebantur, neque eo minus aut hos aut illos in dilectu militum dare.</p>
     </div>
     <div type="textpart" subtype="section" n="9">
      <p>genera autem fraudis duo mutandae viritim civitatis inducta erant. lex sociis <del>ac</del>
       nominis Latini, qui stirpem ex sese domi relinquerent, dabat, ut cives Romani fierent. ea
       lege male utendo alii sociis, alii populo Romano iniuriam faciebant.</p>
     </div>
     <div type="textpart" subtype="section" n="10">
      <p>nam et <pb n="9"/> ne stirpem domi relinquerent, liberos suos quibuslibet Romanis in eam
       condicionem, ut manu mitterentur, mancipio dabant, libertinique cives essent; et quibus
       stirps deesset, quam relinquerent, ut cives Romani<gap reason="lost"/> fiebant.</p>
     </div>
     <div type="textpart" subtype="section" n="11">
      <p>postea his quoque imaginibus iuris spretis, promiscue sine lege, sine stirpe in civitatem
       Romanam per migrationem et censum transibant.</p>
     </div>
     <div type="textpart" subtype="section" n="12">
      <p>haec ne postea fierent, petebant legati, et ut redire in civitates iuberent socios; deinde
       ut lege caverent, ne quis quem civitatis mutandae causa suum faceret neve alienaret; et si
       quis ita civis Romanus factus esset, <hi rend="italics">civis ne esset.</hi> haec impetrata
       ab senatu.</p>
     </div>
    </div>
    <div type="textpart" subtype="chapter" n="9">
     <div type="textpart" subtype="section" n="1">
      <p>provinciae deinde, quae in bello erant, Sardinia atque Histria <hi rend="italics"
        >consulibus</hi> decretae.</p>
     </div>
     <div type="textpart" subtype="section" n="2">
      <p>in Sardiniam duae legiones scribi iussae, quina milia in singulas et duceni pedites,
       treceni equites, et duodecim milia peditum sociorum ac Latini nominis et sescenti equites et
       decem quinqueremes naves, si deducere ex navalibus vellet.</p>
     </div>
     <div type="textpart" subtype="section" n="3">
      <p>tantumdem peditum equitumque in Histriam, quantum in Sardiniam, decretum. et legionem unam
       cum equitibus trecentis, et quinque milia peditum sociorum et ducentos quinquaginta mittere
       equites in Hispaniam consules ad M. Titinium iussi.</p>
     </div>
     <div type="textpart" subtype="section" n="4">
      <p>priusquam consules provincias sortirentur, prodigia nuntiata sunt:</p>
     </div>
     <div type="textpart" subtype="section" n="5">
      <p>lapidem in agro Crustumino in lucum Martis de caelo cecidisse; puerum trunci corporis in
       agro Romano natum et quadrupedem anguem visum; et Capuae multa in foro aedificia de caelo
       tacta; et Puteolis duas naves fulminis ictu concrematas esse.</p>
     </div>
     <div type="textpart" subtype="section" n="6">
      <p>inter haec, quae nuntiabantur, lupus etiam Romae interdiu agitatus, cum Collina porta
       intrasset, per Esquilinam magno consectantium tumultu evasit.</p>
     </div>
     <div type="textpart" subtype="section" n="7">
      <p>eorum prodigiorum causa consules maiores hostias immolarunt, et diem unum circa omnia
       pulvinaria supplicatio fuit.</p>
     </div>
     <div type="textpart" subtype="section" n="8">
      <p>sacrificiis rite perfectis provincias sortiti sunt; Claudio Histria, Sempronio Sardinia
       obvenit.</p>
     </div>
     <div type="textpart" subtype="section" n="9">
      <p>legem dein de sociis C. Claudius tulit <hi rend="italics">ex</hi> senatus consulto <pb
        n="10"/> et edixit, qui socii <del>ac</del> nominis Latini, ipsi maioresve eorum, M. Claudio
       T. Quinctio censoribus postve ea apud socios nominis Latini censi essent, ut omnes in suam
       quisque civitatem ante kal. Novembres redirent.</p>
     </div>
     <div type="textpart" subtype="section" n="10">
      <p>quaestio, qui ita non redissent, L. Mummio praetori decreta est.</p>
     </div>
     <div type="textpart" subtype="section" n="11">
      <p>ad legem et edictum consulis senatus consultum adiectum est, ut dictator, consul, interrex,
       censor, praetor, qui nunc esset <hi rend="italics">quive postea futurus esset,</hi> apud
       eorum quem <hi rend="italics">qui</hi> manu mitteretur, in libertatem vindicaretur, ut ius
       iurandum daret, qui eum manu mitteret, civitatis mutandae causa manu non mittere; in quo id
       non iuraret, eum manu mittendum non censuerunt.</p>
     </div>
     <div type="textpart" subtype="section" n="12">
      <p>haec in posterum cauta iussique edicto C. Claudi cons. <gap reason="lost"/> Claudio decreta
       est.</p>
     </div>
    </div>
    <div type="textpart" subtype="chapter" n="10">
     <div type="textpart" subtype="section" n="1">
      <p>dum haec Romae geruntur, M. Iunius et A. Manlius, qui priore anno consules fuerant, cum
       Aquileiae hibernassent, principio veris in finis Histrorum exercitum introducerunt;</p>
     </div>
     <div type="textpart" subtype="section" n="2">
      <p>ubi cum effuse popularentur, dolor magis et indignatio diripi res suas cernentis Histros,
       quam certa spes, satis sibi virium adversus duos exercitus <hi rend="italics">esse,</hi>
       excivit.</p>
     </div>
     <div type="textpart" subtype="section" n="3">
      <p>concursu ex omnibus populis iuventutis facto repentinus et tumultuarius exercitus acrius
       primo impetu quam perseverantius pugnavit.</p>
     </div>
     <div type="textpart" subtype="section" n="4">
      <p>ad quattuor milia eorum in acie caesa; ceteri omisso bello in civitates passim diffugerunt.
       inde legatos primum ad pacem petendam in castra Romana, deinde obsides imperatos
       miserunt.</p>
     </div>
     <div type="textpart" subtype="section" n="5">
      <p>haec cum Romae cognita litteris proconsulum essent, C. Claudius consul veritus, ne forte
       eae res provinciam <hi rend="italics">et</hi> exercitum sibi adimerent, non votis nuncupatis,
       non paludatis lictoribus, uno omnium certiore facto collega, nocte profectus, praeceps in
       provinciam abiit; ubi inconsultius quam venerat se gessit.</p>
     </div>
     <div type="textpart" subtype="section" n="6">
      <p>nam cum contione advocata fugam e castris A. Manlio adversis auribus militum, quippe qui
       primi ipsi fugissent, obiectasset <hi rend="italics">et</hi> ingessisset probra M. Iunio,
       quod se dedecoris socium collegae fecisset, ad extremum utrumque decedere provincia
       iussit.</p>
     </div>
     <div type="textpart" subtype="section" n="7">
      <p><hi rend="italics">ad</hi><pb n="11"/> quod cum illi tum consulis imperio dicto audientes
       futuros esse dicerent, cum is more maiorum, secundum vota in Capitolio nuncupata, lictoribus
       paludatis profectus ab urbe esset,</p>
     </div>
     <div type="textpart" subtype="section" n="8">
      <p>furens ira vocatum, qui pro quaestore Manli erat, catenas poposcit, vinctos se Iunium
       Manliumque minitans Romam missurum.</p>
     </div>
     <div type="textpart" subtype="section" n="9">
      <p>ab eo quoque spretum consulis imperium est; et circumfusus exercitus, favens imperatorum
       causae et consuli infestus, animos ad non parendum addebat.</p>
     </div>
     <div type="textpart" subtype="section" n="10">
      <p>postremo fatigatus consul et contumeliis singulorum et multitudinis — nam insuper
       inridebant — ludibriis, nave eadem, qua venerat, Aquileiam redit.</p>
     </div>
     <div type="textpart" subtype="section" n="11">
      <p>inde collegae scripsit, ut militum novorum ei parti, quae scripta in Histriam provinciam
       esset, ediceret, Aquileiam ut conveniret, ne quid se Romae teneret, quo minus votis
       nuncupatis paludatus ab urbe exiret.</p>
     </div>
     <div type="textpart" subtype="section" n="12">
      <p>haec a collega obsequenter facta, brevisque dies ad conveniendum edicta est. Claudius prope
       consecutus est litteras suas.</p>
     </div>
     <div type="textpart" subtype="section" n="13">
      <p>contione adveniens de Manlio et Iunio habita, non ultra triduum moratus Romae, paludatis
       lictoribus votisque in Capitolio nuncupatis, in provinciam aeque ac prius praecipiti
       celeritate abit.</p>
     </div>
    </div>
    <div type="textpart" subtype="chapter" n="11">
     <div type="textpart" subtype="section" n="1">
      <p>paucis ante diebus Iunius Manliusque oppidum Nesattium, quo se principes Histrorum et
       regulus ipse Aepulo receperat, summa vi oppugnare coeperant.</p>
     </div>
     <div type="textpart" subtype="section" n="2">
      <p>eo Claudius duabus legionibus novis adductis, vetere exercitu cum suis ducibus dimisso,
       ipse oppidum circumsedit et vineis oppugnare intendit,</p>
     </div>
     <div type="textpart" subtype="section" n="3">
      <p>amnemque praeterfluentem moenia, qui et impedimento oppugnantibus erat et aquationem
       Histris praebebat, multorum dierum opere exceptum novo alveo avertit.</p>
     </div>
     <div type="textpart" subtype="section" n="4">
      <p>ea res barbaros miraculo terruit abscisae aquae: et ne tum quidem memores pacis, in caedem
       coniugum ac liberorum versi, etiam ut spectaculo hostibus tam foedum facinus esset, palam in
       muris trucidatos praecipitabant.</p>
     </div>
     <div type="textpart" subtype="section" n="5">
      <p>inter simul complorationem feminarum puerorumque, simul nefandam caedem, milites
       transgressi murum oppidum intrarunt.</p>
     </div>
     <div type="textpart" subtype="section" n="6">
      <p>cuius capti tumultum ubi ex pavido clamore fugientium <pb n="12"/> accepit rex, traiecit
       ferro pectus, ne vivus caperetur;</p>
     </div>
     <div type="textpart" subtype="section" n="7">
      <p>ceteri capti aut occisi. duo deinde oppida, Mutila et Faveria, vi capta et deleta.</p>
     </div>
     <div type="textpart" subtype="section" n="8">
      <p>praeda, ut in gente inopi, spe maior fuit, et omnis militibus concessa est. quinque milia
       capitum sescenta triginta duo sub corona venierunt. auctores belli virgis caesi et securi
       percussi.</p>
     </div>
     <div type="textpart" subtype="section" n="9">
      <p>Histria tota trium oppidorum excidio et morte regis pacata est; omnesque undique populi
       obsidibus datis in dicionem venerunt.</p>
     </div>
     <div type="textpart" subtype="section" n="10">
      <p>sub Histrici finem belli apud Ligures concilia de bello haberi coepta.</p>
     </div>
    </div>
    <div type="textpart" subtype="chapter" n="12">
     <div type="textpart" subtype="section" n="1">
      <p>Ti. Claudius proconsul, qui praetor priore anno fuerat, cum praesidio legionis unius Pisis
       praeerat.</p>
     </div>
     <div type="textpart" subtype="section" n="2">
      <p>cuius litteris senatus certior factus, eas ipsas litteras ad C. Claudium — nam alter consul
       iam in Sardiniam traiecerat — </p>
     </div>
     <div type="textpart" subtype="section" n="3">
      <p>deferendas censet et adicit decretum, quoniam Histria provincia confecta esset, si ei
       videretur, exercitum traduceret in Ligures.</p>
     </div>
     <div type="textpart" subtype="section" n="4">
      <p>simul ex litteris consulis, quas de rebus in Histria gestis scripserat, in biduum
       supplicatio decreta. et <hi rend="italics">ab</hi> altero consule Ti. Sempronio in Sardinia
       prospere res gesta.</p>
     </div>
     <div type="textpart" subtype="section" n="5">
      <p>exercitum in agrum Sardorum Iliensium induxit. Balarorum magna auxilia Iliensibus venerant;
       cum utraque gente signis conlatis conflixit. fusi fugatique hostes castrisque exuti, duodecim
       milia armatorum caesa.</p>
     </div>
     <div type="textpart" subtype="section" n="6">
      <p>postero die arma lecta conici in acervum iussit consul sacrumque id Vulcano cremavit.
       victorem exercitum in hiberna sociarum urbium reduxit.</p>
     </div>
     <div type="textpart" subtype="section" n="7">
      <p>et C. Claudius litteris Ti. Claudi et senatus consulto accepto ex Histria legiones in
       Ligures transduxit.</p>
     </div>
     <div type="textpart" subtype="section" n="8">
      <p>ad Scultennam flumen in campos progressi castra habebant hostes, ibi cum iis acie
       dimicatum. quindecim milia caesa, plus septingenti aut in proelio aut in castris — nam ea
       quoque expugnata sunt — capti, et signa militaria unum et quinquaginta capta.</p>
     </div>
     <div type="textpart" subtype="section" n="9">
      <p>Ligures, reliquiae caedis, in montes refugerunt, passimque populanti campestris agros
       consuli nulla usquam apparuerunt arma.</p>
     </div>
     <div type="textpart" subtype="section" n="10">
      <p>Claudius duarum gentium uno anno victor, <pb n="13"/> duabus, quod raro alius, in consulatu
       pacatis provinciis Romam revertit.</p>
     </div>
    </div>
    <div type="textpart" subtype="chapter" n="13">
     <div type="textpart" subtype="section" n="1">
      <p>prodigia eo anno nuntiata: in Crustumino avem sanqualem, quam vocant, sacrum lapidem rostro
       cecidisse,</p>
     </div>
     <div type="textpart" subtype="section" n="2">
      <p>bovem in Campania locutam, vaccam aeneam Syracusis ab agresti tauro, qui a pecore
       aberrasset, initam ac semine adspersam.</p>
     </div>
     <div type="textpart" subtype="section" n="3">
      <p>in Crustumino diem unum in ipso loco supplicatio fuit, et in Campania bos alenda publice
       data, Syracusanumque prodigium expiatum editis ab haruspicibus dis, quibus supplicaretur.</p>
     </div>
     <div type="textpart" subtype="section" n="4">
      <p>pontufex eo anno mortuus est M. Claudius Marcellus, qui consul censorque fuerat. in eius
       locum suffectus est pontifex filius eius M. Marcellus. et Lunam colonia eodem anno duo milia
       civium Romanorum sunt deducta.</p>
     </div>
     <div type="textpart" subtype="section" n="5">
      <p>triumviri deduxerunt P. Aelius <hi rend="italics">M. Aemilius</hi> Lepidus Cn. Sicinius;
       quinquagena et singula iugera et semisses agri in singulos dati sunt. de Liguribus captus
       ager erat; Etruscorum ante quam Ligurum fuerat.</p>
     </div>
     <div type="textpart" subtype="section" n="6">
      <p>C. Claudius consul ad urbem venit; cui, cum in senatu de rebus in Histria Liguribusque
       prospere gestis <hi rend="italics">disseruisset,</hi> postulanti triumphus est decretus.</p>
     </div>
     <div type="textpart" subtype="section" n="7">
      <p>triumphavit in magistratu de duabus simul gentibus. tulit in eo triumpho denarium trecenta
       septem milia et victoriatum octoginta quinque milia septingentos duos. militibus in singulos
       quini deni denarii dati, duplex centurioni, triplex equiti.</p>
     </div>
     <div type="textpart" subtype="section" n="8">
      <p>sociis dimidio minus quam civibus datum. itaque taciti, ut iratos esse sentires, secuti
       sunt currum.</p>
     </div>
    </div>
    <div type="textpart" subtype="chapter" n="14">
     <div type="textpart" subtype="section" n="1">
      <p><hi rend="italics">Cum is</hi> triumphus de Liguribus agebatur, Ligures postquam senserunt
       non consularem tantum exercitum Romam abductum,</p>
     </div>
     <div type="textpart" subtype="section" n="2">
      <p>sed legionem ab Ti. Claudio Pisis dimissam, soluti metu, clam exercitu indicto, per
       transversos limites superatis montibus in campos degressi, agrum Mutinensem populati,
       repentino impetu coloniam ipsam ceperunt.</p>
     </div>
     <div type="textpart" subtype="section" n="3">
      <p>id ubi Romam allatum est, senatus C. Claudium consulem comitia primo quoque tempore habere
       iussit creatisque in annum magistratibus <pb n="14"/> in provinciam redire et coloniam ex
       hostibus eripere.</p>
     </div>
     <div type="textpart" subtype="section" n="4">
      <p>ita, uti censuit senatus, comitia habita. consules creati Cn. Cornelius Scipio Hispallus Q.
       Petilius Spurinus.</p>
     </div>
     <div type="textpart" subtype="section" n="5">
      <p>praetores inde facti M. Popilius Laenas P. Licinius Crassus M. Cornelius Scipio L. Papirius
       Maso M. Aburius L. Aquilius Gallus.</p>
     </div>
     <div type="textpart" subtype="section" n="6">
      <p>C. Claudio consuli prorogatum in annum imperium et Gallia provincia; et ne Histri idem,
       quod et Ligures, facerent, socios nominis Latini in Histriam mitteret, quos triumphi causa de
       provincia deduxisset.</p>
     </div>
     <div type="textpart" subtype="section" n="7">
      <p>Cn. Cornelio et Q. Petilio consulibus, quo die magistratum inierunt, immolantibus Iovi
       singulis bubus, uti solet, in ea hostia, qua Q. Petilius sacrificavit, in iocinere caput non
       inventum. id cum ad senatum rettulisset, bove perlitare iussus.</p>
     </div>
     <div type="textpart" subtype="section" n="8">
      <p>de provinciis deinde consultus senatus Pisas et Ligures provincias consulibus decrevit;</p>
     </div>
     <div type="textpart" subtype="section" n="9">
      <p>cui Pisae provincia obvenisset, cum magistratuum creandorum tempus esset, ad comitia
       reverti iussit.</p>
     </div>
     <div type="textpart" subtype="section" n="10">
      <p>additum decreto, ut binas legiones novas scriberent et trecenos equites; et dena milia
       peditum sociis nominique Latino et sescenos imperarent equites.</p>
     </div>
     <div type="textpart" subtype="section" n="11">
      <p>Ti. Claudio prorogatum est imperium in id tempus, quo in provinciam consul venisset.</p>
     </div>
    </div>
    <div type="textpart" subtype="chapter" n="15">
     <div type="textpart" subtype="section" n="1">
      <p>dum de iis rebus <hi rend="italics">in</hi> senatu agitur, Cn. Cornelius evocatus a
       viatore, cum templo egressus esset, paulo post redit confuso vultu et exposuit patribus
       conscriptis bovis sescenaris, quem immolavisset, iocur diffluxisse.</p>
     </div>
     <div type="textpart" subtype="section" n="2">
      <p>id se victimario nuntianti parum credentem ipsum aquam effundi ex olla, ubi exta
       coquerentur, iussisse et vidisse ceteram integram partem extorum, iecur omne inenarrabili
       tabe absumptum.</p>
     </div>
     <div type="textpart" subtype="section" n="3">
      <p>territis eo prodigio patribus et alter. consul curam adiecit, qui se, quod caput iocineri
       defuisset, tribus bubus perlitasse negavit.</p>
     </div>
     <div type="textpart" subtype="section" n="4">
      <p>senatus maioribus hostiis usque ad litationem sacrificari iussit. ceteris diis perlitatum
       ferunt; Saluti Petilium perlitasse negant. inde consules praetoresque provincias sortiti.</p>
     </div>
     <div type="textpart" subtype="section" n="5">
      <p>Pisae Cn. Cornelio, Ligures <hi rend="italics">Q.</hi> Petilio obvenerunt. <pb n="15"/>
       praetores L. Papirius Maso urbanam, M. Aburius inter peregrinos sortiti sunt. M. Cornelius
       Scipio Maluginensis Hispaniam ulteriorem, L. Aquilius Gallus Siciliam habuit.</p>
     </div>
     <div type="textpart" subtype="section" n="6">
      <p>duo deprecati sunt, ne in provincias irent, M. Popilius in Sardiniam: Gracchum eam
       provinciam pacare; ei T. Aebutium praetorem adiutorem ab senatu datum esse.</p>
     </div>
     <div type="textpart" subtype="section" n="7">
      <p>interrumpi tenorem rerum, in quibus peragendis continuatio ipsa efficacissima esset, minime
       convenire;</p>
     </div>
     <div type="textpart" subtype="section" n="8">
      <p>inter traditionem imperii novitatemque successoris, quae noscendis prius quam agendis rebus
       inbuenda sit, saepe bene gerendae rei occasiones intercidere.</p>
     </div>
     <div type="textpart" subtype="section" n="9">
      <p>probata Popilii excusatio est. P. Licinius Crassus sacrificiis se impediri sollemnibus
       excusabat, ne in provinciam iret;</p>
     </div>
     <div type="textpart" subtype="section" n="10">
      <p><hi rend="italics">ei</hi> citerior Hispania obvenerat. ceterum aut ire iussus aut iurare
       pro contione sollemni sacrificio se prohiberi. id ubi in P. Licinio ita statutum est, et ab
       se uti iusiurandum acciperent M. Cornelius postulavit, ne in Hispaniam ulteriorem iret.
       praetores ambo in eadem verba iurarunt.</p>
     </div>
     <div type="textpart" subtype="section" n="11">
      <p>M. Titinius et <hi rend="italics">T.</hi> Fonteius proconsules manere cum eodem imperii
       iure in Hispania iussi; et ut in supplementum his tria milia civium Romanorum cum equitibus
       ducentis, quinque milia socium Latini nominis et trecenti equites mitterentur.</p>
     </div>
    </div>
    <div type="textpart" subtype="chapter" n="16">
     <div type="textpart" subtype="section" n="1">
      <p>Latinae feriae fuere ante diem tertium nonas Maias, in quibus quia in una hostia
       magistratus Lanuvinus precatus non erat populo Romano Quiritium, religioni fuit.</p>
     </div>
     <div type="textpart" subtype="section" n="2">
      <p>id cum ad senatum relatum esset senatusque ad pontificum collegium reiecisset,
       pontificibus, quia non recte factae Latinae essent, instaurari Latinas placuit, Lanuvinos,
       quorum opera instaurandae essent, hostias praebere.</p>
     </div>
     <div type="textpart" subtype="section" n="3">
      <p>accesserat ad religionem, <hi rend="italics">quod</hi> Cn. Cornelius consul ex monte Albano
       rediens concidit et, parte membrorum captus, ad Aquas Cumanas profectus ingravescente morbo
       Cumis decessit.</p>
     </div>
     <div type="textpart" subtype="section" n="4">
      <p>sed inde mortuus Romam adlatus et funere magnifico elatus sepultusque est.</p>
     </div>
     <div type="textpart" subtype="section" n="5">
      <p>pontifex idem fuerat. consul <hi rend="italics">Q.</hi> Petilius cum <pb n="16"/> primum
       per auspicia posset, collegae subrogando comitia habere iussus et Latinas edicere, comitia in
        <hi rend="italics">ante</hi> diem tertium nonas Sextiles, <hi rend="italics">Latinas</hi> in
       ante diem tertium idus Sextiles edixit.</p>
     </div>
     <div type="textpart" subtype="section" n="6">
      <p>plenis religionum animis prodigia insuper nuntiata: Tusculi facem in caelo visam, Gabiis
       aedem Apollinis et privata aedificia conplura, Graviscis murum portamque de caelo tacta. ea
       patres procurari, uti pontifices censuissent, iusserunt.</p>
     </div>
     <div type="textpart" subtype="section" n="7">
      <p>dum consules primum religiones, deinde alterum alterius mors et comitia et Latinarum
       instauratio inpediunt, interim C. Claudius exercitum ad Mutinam, quam Ligures priore anno
       ceperant, admovit.</p>
     </div>
     <div type="textpart" subtype="section" n="8">
      <p>intra triduum, quam oppugnare coeperat, receptam ex hostibus colonis restituit. octo milia
       ibi Ligurum intra muros caesa;</p>
     </div>
     <div type="textpart" subtype="section" n="9">
      <p>litteraeque Romam extemplo scriptae, quibus non modo rem exponeret, sed etiam gloriaretur
       sua virtute ac felicitate neminem iam cis Alpis <hi rend="italics">esse</hi> hostem populi
       Romani, agrique aliquantum captum, qui multis milibus hominum dividi viritim posset.</p>
     </div>
    </div>
    <div type="textpart" subtype="chapter" n="17">
     <div type="textpart" subtype="section" n="1">
      <p>et Ti. Sempronius eodem tempore in Sardinia multis secundis proeliis Sardos perdomuit.</p>
     </div>
     <div type="textpart" subtype="section" n="2">
      <p>quindecim milia hostium sunt caesa, omnes Sardorum populi, qui defecerant, in dicionem
       redacti. stipendiariis veteribus duplex vectigal imperatum exactumque; ceteri frumentum
       contulerunt.</p>
     </div>
     <div type="textpart" subtype="section" n="3">
      <p>pacata provincia obsidibusque ex tota insula ducentis triginta acceptis legati Romam, qui
       ea nuntiarent, missi, quique ab senatu peterent, ut ob eas res ductu auspicioque Ti. Semproni
       prospere gestas diis inmortalibus honos haberetur ipsique decedenti de provincia exercitum
       secum deportare liceret.</p>
     </div>
     <div type="textpart" subtype="section" n="4">
      <p>senatus in aede Apollinis legatorum verbis auditis supplicationem in biduum decrevit, et
       quadraginta maioribus hostiis consules sacrificare iussit, Ti. Sempronium proconsulem
       exercitumque eo anno in provincia manere.</p>
     </div>
     <div type="textpart" subtype="section" n="5">
      <p>comitia deinde consulis unius subrogandi, <hi rend="italics">quae in</hi> ante diem tertium
       nonas Sextiles edicta erant, eo ipso die sunt confecta.</p>
     </div>
     <div type="textpart" subtype="section" n="6">
      <p>Q. Petilius consul collegam, qui extemplo <pb n="17"/> magistratum occiperet, creavit C.
       Valerium Laevinum. ipse iam diu cupidus provinciae, cum opportunae cupiditati eius litterae
       adlatae essent Ligures rebellasse, nonis Sextilibus paludatus <gap reason="lost"/>. <hi
        rend="italics">senatus</hi> litteris auditis tumultus eius causa legionem tertiam ad C.
       Claudium proconsulem in Galliam proficisci iussit, et duumviros navales cum classe Pisas ire,
       qui Ligurum oram, maritumum quoque terrorem admoventes, circumvectarentur.</p>
     </div>
     <div type="textpart" subtype="section" n="7">
      <p/>
     </div>
     <div type="textpart" subtype="section" n="8">
      <p>eodem Pisas et. Q. Petilius consul ad conveniendum exercitui <hi rend="italics">diem</hi>
       edixerat.</p>
     </div>
     <div type="textpart" subtype="section" n="9">
      <p>et C. Claudius proconsul audita rebellione Ligurum praeter eas copias, quas secum Parmae
       habebat, subitariis collectis militibus exercitum ad fines Ligurum admovit.</p>
     </div>
    </div>
    <div type="textpart" subtype="chapter" n="18">
     <div type="textpart" subtype="section" n="1">
      <p>hostes sub adventum C. Claudi, a quo duce de meminerant nuper ad Scultennam flumen victos
       fugatosque, locorum magis praesidio adversus infeliciter expertam vim quam armis se
       defensuri, duos montes Letum et Ballistam ceperunt muroque insuper amplexi sunt.</p>
     </div>
     <div type="textpart" subtype="section" n="2">
      <p>tardius ex agris demigrantes oppressi ad mille et quingenti perierunt;</p>
     </div>
     <div type="textpart" subtype="section" n="3">
      <p>ceteri montibus se tenebant, et ne in metu quidem feritatis ingenitae obliti saeviunt in
       praedam, quae Mutinae parta erat. captivos cum foeda laceratione interficiunt; pecora in
       fanis trucidant verius passim quam rite sacrificant.</p>
     </div>
     <div type="textpart" subtype="section" n="4">
      <p>satiati caede animantium, quae inanima erant parietibus adfigunt, vasa omnis generis usui
       magis quam <del>ornamento</del> in speciem facta.</p>
     </div>
     <div type="textpart" subtype="section" n="5">
      <p>Q. Petilius consul, ne absente se debellaretur, litteras ad C. Claudium misit, ut cum
       exercitu ad se in Galliam veniret: campis Macris se eum expectaturum.</p>
     </div>
     <div type="textpart" subtype="section" n="6">
      <p>litteris acceptis Claudius ex Liguribus castra movit exercitumque ad campos Macros consuli
       tradidit. eodem <del>tempore</del> paucis post diebus C. Valerius consul alter venit.</p>
     </div>
     <div type="textpart" subtype="section" n="7">
      <p>ibi divisis copiis, <hi rend="italics">prius</hi> quam digrederentur, communiter ambo
       exercitus lustraverunt. tum sortiti, quia non ab eadem utrumque parte adgredi hostem
       placebat, regiones quas peterent.</p>
     </div>
     <div type="textpart" subtype="section" n="8">
      <p>Valerium auspicato sortitum constabat, quod in templo fuisset; in <pb n="18"/> Petilio id
       vitii factum postea augures responderunt, quod extra templum sortem in sitellam † in templum
       latam foris ipse oporteret.</p>
     </div>
     <div type="textpart" subtype="section" n="9">
      <p>profecti inde in diversas regiones. Petilius adversus Ballistae et Leti iugum, quod eos
       montes perpetuo dorso inter se iungit, castra habuit.</p>
     </div>
     <div type="textpart" subtype="section" n="10">
      <p>ibi adhortantem eum pro contione milites, inmemorem ambiguitatis verbi, ominatum ferunt se
       eo die Letum capturum esse.</p>
     </div>
     <div type="textpart" subtype="section" n="11">
      <p>duabus simul partibus subire in adversos montes coepit. ea pars, in qua ipse erat, inpigre
       succedebat. alteram hostes cum propulissent, ut restitueret rem inclinatam, consul equo
       advectus suos quidem a fuga revocavit, ipse, dum incautius ante signa obversatur, missili
       traiectus cecidit.</p>
     </div>
     <div type="textpart" subtype="section" n="12">
      <p>nec hostes ducem occisum senserunt, et suorum pauci, qui viderant, haud neglegenter, ut qui
       in eo victoriam verti scirent, corpus occultavere.</p>
     </div>
     <div type="textpart" subtype="section" n="13">
      <p>alia multitudo peditum equitumque deturbatis hostibus montis sine duce cepere. ad quinque
       milia Ligurum occisa; ex Romano exercitu duo et quinquaginta ceciderunt.</p>
     </div>
     <div type="textpart" subtype="section" n="14">
      <p>super tam evidentem tristis ominis eventum etiam ex pullario auditum est vitium in auspicio
       fuisse, nec id consulem ignorasse.</p>
     </div>
     <div type="textpart" subtype="section" n="15">
      <p>C. Valerius audita * * * periti religionum iurisque publici, quando duo ordinarii consules
       eius anni, alter morbo, alter ferro perisset, suffectum consulem negabant recte comitia
       habere posse.</p>
     </div>
     <div type="textpart" subtype="section" n="16">
      <p>* * * deduxit.</p>
     </div>
    </div>
    <div type="textpart" subtype="chapter" n="19">
     <div type="textpart" subtype="section" n="1">
      <p>cis Appenninum Garuli et Lapicini et Hergates, trans Appenninum Friniates fuerant, intra
       Audenam amnem. P. Mucius cum iis, qui Lunam Pisasque depopulati erant, bellum gessit,
       omnibusque in dicionem redactis arma ademit.</p>
     </div>
     <div type="textpart" subtype="section" n="2">
      <p>ob eas res in Gallia Liguribusque gestas duorum consulum ductu auspicioque senatus in
       triduum supplicationes decrevit et quadraginta hostiis sacrificari iussit.</p>
     </div>
     <div type="textpart" subtype="section" n="3">
      <p>et tumultus quidem Gallicus et Ligustinus, qui principio <pb n="19"/> eius anni exortus
       fuerat, haud magno conatu brevi oppressus erat;</p>
     </div>
     <div type="textpart" subtype="section" n="4">
      <p>belli Macedonici subibat iam cura, miscente Perseo inter Dardanos Bastarnasque certamina.
       et legati, qui missi ad res visendas in Macedoniam erant, iam reverterant Romam
       renuntiaverantque bellum in Dardania esse.</p>
     </div>
     <div type="textpart" subtype="section" n="5">
      <p>simul venerant et ab rege Perseo oratores, qui purgarent nec accitos ab eo Bastarnas nec
       auctore eo quidquam facere.</p>
     </div>
     <div type="textpart" subtype="section" n="6">
      <p>senatus nec liberavit eius culpae regem neque arguit; moneri eum tantum modo iussit, ut
       etiam atque etiam curaret, ut sanctum habere foedus, quod ei cum Romanis esset, videri
       posset.</p>
     </div>
     <div type="textpart" subtype="section" n="7">
      <p>Dardani cum Bastarnas non modo non excedere finibus suis, quod speraverant, sed graviores
       fieri in dies cernerent, subnixos Thracum accolarum et Scordiscorum auxiliis, audendum
       aliquid vel temere rati, omnes undique armati ad oppidum, quod proximum castris Bastarnarum
       erat, conveniunt.</p>
     </div>
     <div type="textpart" subtype="section" n="8">
      <p>hiems erat, et id anni tempus elegerant, ut Thraces Scordiscique in fines suos abirent.
       quod ubi ita factum et solos iam esse Bastarnas audierunt, bifariam dividunt copias, pars ut
       recto itinere ad lacessendum ex aperto iret, pars devio saltu circumducta ab tergo
       adgrederetur.</p>
     </div>
     <div type="textpart" subtype="section" n="9">
      <p>ceterum priusquam circumire castra hostium possent, pugnatum est; victique Dardani
       compelluntur in urbem, quae fere duodecim milia ab castris Bastarnarum aberat.</p>
     </div>
     <div type="textpart" subtype="section" n="10">
      <p>victores confestim <hi rend="italics">secuti</hi> circumsidunt urbem, haud dubie postero
       die aut metu dedituris se hostibus aut vi expugnaturi.</p>
     </div>
     <div type="textpart" subtype="section" n="11">
      <p>interim Dardanorum altera manus, quae circumducta erat, ignara cladis suorum, castra
       Bastarnarum sine praesidio relicta. * * *</p>
     </div>
    </div>
    <div type="textpart" subtype="chapter" n="20">
     <div type="textpart" subtype="section" n="1">
      <p><gap reason="lost"/><hi rend="italics">Romano</hi> more, sella eburnea posita, ius dicebat
       disceptabatque controversias minimarum rerum.</p>
     </div>
     <div type="textpart" subtype="section" n="2">
      <p>adeoque nulli fortunae adhaerebat animus per omnia genera vitae errans, uti nec sibi nec
       aliis, quinam homo esset, satis constaret.</p>
     </div>
     <div type="textpart" subtype="section" n="3">
      <p>non adloqui amicos, vix notis familiariter arridere, munificentia inaequali sese aliosque
       ludificari; <hi rend="italics">quibusdam</hi> honoratis magnoque aestimantibus <pb n="20"/>
       se puerilia, ut escae aut lusus, munera dare, alios nihil expectantes ditare.</p>
     </div>
     <div type="textpart" subtype="section" n="4">
      <p>itaque nescire, quid sibi vellet, quibusdam videri; quidam ludere eum simpliciter, quidam
       haud dubie insanire aiebant.</p>
     </div>
     <div type="textpart" subtype="section" n="5">
      <p>in duabus tamen magnis honestisque rebus vere regius erat animus, in urbium donis et deorum
       cultu.</p>
     </div>
     <div type="textpart" subtype="section" n="6">
      <p>Megalopolitanis in Arcadia murum se circumdaturum urbi est pollicitus maioremque partem
       pecuniae dedit; Tegeae theatrum magnificum e marmore facere instituit;</p>
     </div>
     <div type="textpart" subtype="section" n="7">
      <p>Cyzici <hi rend="italics">in</hi> prytaneo — id est penetrale urbis, ubi publice, quibus is
       honos datus est, vescuntur — vasa aurea mensae unius posuit. Rhodiis, <hi rend="italics"
        >ut</hi> nihil unum insigne, ita omnis generis, ut quaeque usus eorum postulaverunt, dona
       dedit.</p>
     </div>
     <div type="textpart" subtype="section" n="8">
      <p>magnificentiae vero in deos vel Iovis Olympii templum Athenis, unum in terris incohatum pro
       magnitudine dei, potest <hi rend="italics">testis</hi> esse;</p>
     </div>
     <div type="textpart" subtype="section" n="9">
      <p>sed et Delum aris insignibus statuarumque copia exornavit, et Antiochiae Iovis Capitolini
       magnificum templum, non laqueatum auro tantum, sed parietibus totis lammina inauratum, et
       alia multa in aliis locis pollicitus, quia perbreve tempus regni eius fuit, non perfecit.</p>
     </div>
     <div type="textpart" subtype="section" n="10">
      <p>spectaculorum quoque omnis generis magnificentia superiores reges vicit, reliquorum sui
       moris et copia Graecorum artificum;</p>
     </div>
     <div type="textpart" subtype="section" n="11">
      <p>gladiatorum munus, Romanae consuetudinis, primo maiore cum terrore hominum, insuetorum ad
       tale spectaculum, quam voluptate dedit;</p>
     </div>
     <div type="textpart" subtype="section" n="12">
      <p>deinde saepius dando et modo volneribus tenus, modo sine missione, etiam <del>et</del>
       familiare oculis gratumque id spectaculum fecit, et armorum studium plerisque iuvenum
       accendit.</p>
     </div>
     <div type="textpart" subtype="section" n="13">
      <p>itaque qui primo ab Roma magnis pretiis paratos gladiatores accersere solitus erat, iam suo
        <gap reason="lost"/><hi rend="italics">Scipio</hi> inter peregrinos.</p>
     </div>
    </div>
    <div type="textpart" subtype="chapter" n="21">
     <div type="textpart" subtype="section" n="1">
      <p>M. Atilio praetori provincia Sardinia obvenerat;</p>
     </div>
     <div type="textpart" subtype="section" n="2">
      <p>sed cum legione nova, quam consules conscripserant, quinque milibus peditum, trecentis
       equitibus in Corsicam iussus est transire. dum is ibi bellum gereret, Cornelio prorogatum
       imperium, <pb n="21"/> uti obtineret Sardiniam.</p>
     </div>
     <div type="textpart" subtype="section" n="3">
      <p>Cn. Servilio Caepioni in Hispaniam ulteriorem et P. Furio Philo in citeriorem tria milia
       peditum Romanorum, equites centum quinquaginta, et socium Latini nominis quinque milia
       peditum, trecenti equites, Sicilia L. Claudio sine supplemento decreta.</p>
     </div>
     <div type="textpart" subtype="section" n="4">
      <p>duas praeterea legiones consules scribere iussi cum iusto numero peditum equitumque, et
       decem milia peditum sociis imperare et sescentos equites.</p>
     </div>
     <div type="textpart" subtype="section" n="5">
      <p>dilectus consulibus eo difficilior erat, quod pestilentia, quae priore anno in boves
       ingruerat, eo verterat in hominum morbos. qui inciderant, haud facile septimum diem
       superabant; qui superaverant, longinquo, maxime quartanae, inplicabantur morbo.</p>
     </div>
     <div type="textpart" subtype="section" n="6">
      <p>servitia maxime moriebantur; eorum strages per omnis vias insepultorum erat. ne liberorum
       quidem funeribus Libitina sufficiebat. cadavera intacta a canibus ac volturibus tabes
       absumebat;</p>
     </div>
     <div type="textpart" subtype="section" n="7">
      <p>satisque constabat nec illo nec priore anno in tanta strage boum hominumque volturium
       usquam visum.</p>
     </div>
     <div type="textpart" subtype="section" n="8">
      <p>sacerdotes publici ea pestilentia mortui sunt Cn. Servilius Caepio pontifex, pater
       praetoris, et Ti. Sempronius Ti. filius Longus decemvir sacrorum et P. Aelius Paetus augur et
       Ti. Sempronius Gracchus et C. Mamilius Atellus curio maximus <hi rend="italics">et</hi> M.
       Sempronius Tuditanus <hi rend="italics">pontifex.</hi> pontifices suffecti sunt C. Sulpicius
       Galba <gap reason="lost"/> in locum Tuditani.</p>
     </div>
     <div type="textpart" subtype="section" n="9">
      <p>augures suffecti sunt in Gracchi locum T. Veturius Gracchus Sempronianus, in P. Aeli Q.
       Aelius Paetus. decemvir sacrorum C. Sempronius Longus, curio maximus C. Scribonius Curio
       sufficitur.</p>
     </div>
     <div type="textpart" subtype="section" n="10">
      <p>cum pestilentiae finis non fieret, senatus decrevit, uti decemviri libros Sibyllinos
       adirent.</p>
     </div>
     <div type="textpart" subtype="section" n="11">
      <p>ex decreto eorum diem unum supplicatio fuit, et Q. Marcio Philippo verba praeeunte populus
       in foro votum concepit, si morbus pestilentiaque ex agro Romano emota esset, biduum ferias ac
       supplicationem se habiturum.</p>
     </div>
     <div type="textpart" subtype="section" n="12">
      <p>in Veienti agro biceps natus puer, et Sinuessae unimanus, et Auximi puella cum dentibus, et
       arcus interdiu sereno caelo super aedem Saturni in foro Romano <pb n="22"/> intentus,</p>
     </div>
     <div type="textpart" subtype="section" n="13">
      <p>et tres simul soles effulserunt, et faces eadem nocte plures per caelum lapsae sunt, et
       Lanuvini Caeritesque anguem in oppido suo iubatum, aureis maculis sparsum, apparuisse
       adfirmabant, et in agro Campano bovem locutum esse satis constabat.</p>
     </div>
    </div>
    <div type="textpart" subtype="chapter" n="22">
     <div type="textpart" subtype="section" n="1">
      <p>legati nonis Iuniis ex Africa redierunt, qui convento prius Masinissa rege Carthaginem
       ierant; ceterum certius aliquanto, quae Carthagine acta essent, ab rege scierant quam ab
       ipsis Carthaginiensibus.</p>
     </div>
     <div type="textpart" subtype="section" n="2">
      <p>conpertum tamen adfirmaverunt legatos ab rege Perseo venosse, iisque noctu senatum in aede
       Aesculapi datum esse. ab Carthagine legatos in Macedoniam missos et rex adfirmaverat et ipsi
       parum constanter negaverant.</p>
     </div>
     <div type="textpart" subtype="section" n="3">
      <p>in Macedoniam quoque mittendos legatos senatus censuit. tres missi sunt, C. Laelius M.
       Valerius Messalla Sex. Digitius.</p>
     </div>
     <div type="textpart" subtype="section" n="4">
      <p>Perseus per id tempus, quia quidam Dolopum non parebant et, de quibus ambigebatur rebus,
       disceptationem ab rege ad Romanos revocabant, cum exercitu profectus sub ius iudiciumque suum
       totam coegit gentem.</p>
     </div>
     <div type="textpart" subtype="section" n="5">
      <p>inde per Oetaeos montes transgressus, religionibus quibusdam animo obiectis, oraclum
       aditurus Delphos escendit. cum in media repente Graecia apparuisset, magnum non finitimis
       modo urbibus terrorem praebuit, sed in Asiam quoque ad regem Eumenen nuntios tumultuosos
       misit.</p>
     </div>
     <div type="textpart" subtype="section" n="6">
      <p>triduum non plus Delphis moratus, per Pthiotidem Achaiam Thessaliamque sine damno
       iniuriaque eorum, per quorum <hi rend="italics">fines</hi> iter fecit, in regnum rediit.</p>
     </div>
     <div type="textpart" subtype="section" n="7">
      <p>nec earum tantum civitatium, per quas iturus erat, satis habuit animos sibi conciliare; aut
       legatos aut litteras dimisit, petens, ne diutius simultatum, quae cum patre suo fuissent,
       meminissent; nec enim tam atroces fuisse eas, ut non cum ipso potuerint ac debuerint
       finiri;</p>
     </div>
     <div type="textpart" subtype="section" n="8">
      <p>secum quidem omnia illis integra esse <hi rend="italics">ad</hi> instituendam fideliter
       amicitiam; cum Achaeorum maxime gente reconciliandae gratiae viam quaerebat. <pb n="23"/></p>
     </div>
    </div>
    <div type="textpart" subtype="chapter" n="23">
     <div type="textpart" subtype="section" n="1">
      <p>haec una ex omni Graecia gens et Atheniensium civitas eo processerat irarum, ut finibus
       interdiceret Macedonibus.</p>
     </div>
     <div type="textpart" subtype="section" n="2">
      <p>itaque servitiis ex Achaia fugientibus receptaculum Macedonia erat, quia, cum finibus suis
        <hi rend="italics">iis</hi> interdixissent, intrare regni terminos ipsi non audebant.</p>
     </div>
     <div type="textpart" subtype="section" n="3">
      <p>id cum Perseus animadvertisset, conprensis omnibus litterae <gap reason="lost"/>. ceterum
       ne similis fuga servorum postea fieret, cogitandum et illis esse.</p>
     </div>
     <div type="textpart" subtype="section" n="4">
      <p>recitatis his litteris per Xenarchum praetorem, qui privatae gratiae aditum apud regem
       quaerebat, et plerisque moderate et benigne scriptas esse censentibus litteras, atque iis
       maxume, qui praeter spem recepturi essent amissa mancipia, Callicrates ex iis, qui in eo
       verti salutem gentis crederent, si cum Romanis inviolatum foedus servaretur, <q>parva</q></p>
     </div>
     <div type="textpart" subtype="section" n="5">
      <p>inquit <q>aut mediocris res, Achaei, quibusdam videtur agi:</q></p>
     </div>
     <div type="textpart" subtype="section" n="6">
      <p>ego maxumam gravissimamque omnium non agi tantum arbitror, sed quodam modo actam esse. nam
       qui regibus Macedonum Macedonibusque ipsis finibus interdixissemus manereque id decretum <hi
        rend="italics">sciremus</hi>,</p>
     </div>
     <div type="textpart" subtype="section" n="7">
      <p>quo caveramus, scilicet ne legatos, ne nuntios admitteremus regum, per quos aliquorum ex
       nobis animi sollicitarentur, ii contionantem quodam modo absentem audimus regem, et, si dis
       placet, orationem eius probamus.</p>
     </div>
     <div type="textpart" subtype="section" n="8">
      <p>et cum ferae bestiae cibum ad fraudem suam positum plerumque aspernentur et refugiant, nos
       caeci specie parvi beneficii inescamur et servulorum minimi pretii recipiendorum spe nostram
       ipsorum libertatem subrui et temptari patimur.</p>
     </div>
     <div type="textpart" subtype="section" n="9">
      <p>quis enim non videt viam regiae societatis quaeri, qua Romanum foedus, quo nostra omnia
       continentur, violetur? nisi hoc dubium alicui est, bellandum Romanis cum Perseo esse et, quod
       vivo Philippo expectatum, morte eius interpellatum est, id post mortem Philippi futurum.</p>
     </div>
     <div type="textpart" subtype="section" n="10">
      <p>duos, ut scitis, habuit filios Philippus, Demetrium et Persea. genere materno, virtute,
       ingenio, favore Macedonum longe praestitit Demetrius.</p>
     </div>
     <div type="textpart" subtype="section" n="11">
      <p>sed quia in Romanos odii regnum posuerat praemium, Demetrium <pb n="24"/> nullo alio
       crimine quam Romanae amicitiae initae occidit; Persea, quem <hi rend="italics">belli cum</hi>
       populo Romano prius paene quam regni heredem futurum sciebat, regem fecit.</p>
     </div>
     <div type="textpart" subtype="section" n="12">
      <p>itaque quid hic post mortem patris egit aliud quam bellum paravit? Bastarnas primum ad
       terrorem omnium <hi rend="italics">in</hi> Dardaniam inmisit; qui si sedem eam tenuissent,
       graviores eos accolas Graecia habuisset, quam Asia Gallos habebat.</p>
     </div>
     <div type="textpart" subtype="section" n="13">
      <p>ea spe depulsus non tamen belli consilia omisit; immo, si vere volumus dicere, iam
       incohavit bellum. Dolopiam armis subegit nec provocantis de controversiis ad disceptationem
       populi Romani audivit. inde transgressus Oetam, ut repente in medio umbilico Graeciae
       conspiceretur, Delphos escendit.</p>
     </div>
     <div type="textpart" subtype="section" n="14">
      <p>haec usurpatio itineris insoliti quo vobis spectare videtur? Thessaliam deinde peragravit;
       quod sine ullius eorum, quos oderat, noxa, hoc magis temptationem metuo.</p>
     </div>
     <div type="textpart" subtype="section" n="15">
      <p>inde litteras ad nos cum muneris specie misit et cogitare iubet, quo modo in reliquum hoc
       munere non egeamus, hoc est, ut decretum, quo arcentur Peloponneso Macedones, tollamus,
       rursus legatos regios et hospitia cum principibus et mox Macedonum exercitus, ipsum quoque a
       Delphis — </p>
     </div>
     <div type="textpart" subtype="section" n="16">
      <p>quantum enim interfluit fretum? — traicientem in Peloponnesum videamus, inmisceamur
       Macedonibus armantibus se adversus Romanos.</p>
     </div>
     <div type="textpart" subtype="section" n="17">
      <p>ego nihil novi censeo decernendum servandaque omnia integra, donec ad certum redigatur,
       vanusne hic timor noster an verus fuerit.</p>
     </div>
     <div type="textpart" subtype="section" n="18">
      <p>si pax inviolata inter Macedonas Romanosque manebit, nobis quoque amicitia et commercium
       sit; nunc de eo <hi rend="italics">cogitare</hi> periculosum et inmaturum videtur.</p>
     </div>
    </div>
    <div type="textpart" subtype="chapter" n="24">
     <div type="textpart" subtype="section" n="1">
      <p>post hunc Archo, frater Xenarchi praetoris, ita disseruit: <q>difficilem orationem
        Callicrates et mihi et omnibus, qui ab eo dissentimus, fecit:</q></p>
     </div>
     <div type="textpart" subtype="section" n="2">
      <p>agendo enim Romanae societatis causam ipse temptarique et oppugnari dicendo, quam nemo
       neque temptat neque oppugnat, effecit, ut, qui ab se dissentiret, adversus Romanos dicere
       videretur.</p>
     </div>
     <div type="textpart" subtype="section" n="3">
      <p>ac primum omnium, tamquam non hic nobiscum fuisset, sed aut ex curia populi Romani <pb
        n="25"/> veniret aut regum arcanis interesset, omnia scit et nuntiat, quae occulte facta
       sunt.</p>
     </div>
     <div type="textpart" subtype="section" n="4">
      <p>divinat etiam, quae futura fuerint, si Philippus vixisset, quid ita Perseus regni heres
       sit, quid parent Macedones, quid cogitent Romani.</p>
     </div>
     <div type="textpart" subtype="section" n="5">
      <p>nos autem, qui nec ob quam causam nec quem ad modum perierit Demetrius scimus, nec, quid
       Philippus, si vixisset, facturus fuerit, ad haec, quae palam geruntur, consilia nostra
       accommodare oportet.</p>
     </div>
     <div type="textpart" subtype="section" n="6">
      <p>ac scimus Persea regno accepto regem a populo Romano appellatum; audimus legatos Romanos
       venisse ad regem Persea et eos benigne exceptos.</p>
     </div>
     <div type="textpart" subtype="section" n="7">
      <p>haec omnia pacis equidem signa esse iudico, non belli; nec Romanos offendi posse, si ut
       bellum gerentes eos secuti sumus, nunc quoque pacis auctores sequamur. cur quidem nos
       inexpiabile omnium soli bellum adversus regnum Macedonum geramus, non video.</p>
     </div>
     <div type="textpart" subtype="section" n="8">
      <p>opportuni propinquitate ipsa Macedoniae sumus? an infirmissimi omnium, tamquam, quos nuper
       subegit, Dolopes? immo contra ea vel viribus nostris, deum benignitate, vel regionis
       intervallo tuti.</p>
     </div>
     <div type="textpart" subtype="section" n="9">
      <p>sed simus aeque subiecti ac Thessali Aetolique: nihilo plus fidei auctoritatisque habemus
       adversus Romanos, qui semper socii atque amici fuimus, quam Aetoli, qui paulo ante hostes
       fuerunt?</p>
     </div>
     <div type="textpart" subtype="section" n="10">
      <p>quod Aetolis, quod Thessalis, quod Epirotis, omni denique Graeciae cum Macedonibus iuris
       est, idem et nobis sit. cur execrabilis ista nobis solis velut dissertio iuris humani
       est?</p>
     </div>
     <div type="textpart" subtype="section" n="11">
      <p>fecerit aliquid Philippus, cur adversus eum armatum et bellum gerentem hoc decerneremus;
       quid Perseus, novus rex, omnis iniuriae insons, suo beneficio paternas simultates obliterans,
       meruit, cur soli omnium hostes ei simus?</p>
     </div>
     <div type="textpart" subtype="section" n="12">
      <p>quamquam et illud dicere poteram, tanta priorum Macedoniae regum merita erga nos fuisse, ut
       Philippi unius iniurias, si quae forte fuerunt, utique post mortem <hi rend="italics"
        >obliterent</hi>.</p>
     </div>
     <div type="textpart" subtype="section" n="13">
      <p>non venit in mentem, cum exercitu Elatiae esset, triduum nos in concilio fuisse
       consultantis, utrum Romanos an Philippum sequeremur?</p>
     </div>
     <div type="textpart" subtype="section" n="14">
      <p>nihil metus praesens <pb n="26"/> ab Romanis sententias nostras inclinarit: fuit certe
       tamen aliquid, quod tam longam deliberationem faceret; idque erat vetusta coniunctio cum
       Macedonibus, vetera et magna in nos regum merita.</p>
     </div>
     <div type="textpart" subtype="section" n="15">
      <p>valeant et nunc eadem illa, non ut praecipue amici, sed ne praecipue inimici simus. ne id,
       quod non agitur, Callicrates, simulaverimus agi. nemo novae societatis aut novi foederis, quo
       nos temere inligemus, conscribendi est auctor;</p>
     </div>
     <div type="textpart" subtype="section" n="16">
      <p>sed commercium tantum iuris praebendi repetendique sit, ne interdictione finium nostrorum
       nos quoque <hi rend="italics">terminis</hi> regni arceamus; ne servis nostris aliquo fugere
       liceat, quid hoc adversus Romana foedera est?</p>
     </div>
     <div type="textpart" subtype="section" n="17">
      <p>quid rem parvam et apertam magnam et suspectam facimus?</p>
     </div>
     <div type="textpart" subtype="section" n="18">
      <p>quid vanos tumultus ciemus? quid, ut ipsi locum adsentandi Romanis habeamus, suspectos
       alios <hi rend="italics">et</hi> invisos efficimus? si bellum erit, ne Perseus quidem
       dubitat, quin Romanos secuturi simus; in pace, etiam si non finiuntur odia,
       intermittantur.</p>
     </div>
     <div type="textpart" subtype="section" n="19">
      <p>cum iidem huic orationi, qui litteris regis adsensi erant, adsentirentur, indignatione
       principum, quod, quam rem ne legatione quidem dignam iudicasset Perseus, litteris paucorum
       versuum impetraret, decretum differtur.</p>
     </div>
     <div type="textpart" subtype="section" n="20">
      <p>legati deinde postea missi ab rege, cum Megalopoli concilium esset, dataque opera est ab
       iis, qui offensionem apud Romanos timebant, ne admitterentur.</p>
     </div>
    </div>
    <div type="textpart" subtype="chapter" n="25">
     <div type="textpart" subtype="section" n="1">
      <p>per haec tempora Aetolorum in semet ipsos versus furor mutuis caedibus ad internecionem
       adducturus videbatur gentem.</p>
     </div>
     <div type="textpart" subtype="section" n="2">
      <p>fessi deinde et Romam utraque pars miserunt legatos et inter se ipsi de reconcilianda
       concordia agebant; quae novo facinore discussa res veteres etiam iras excitavit.</p>
     </div>
     <div type="textpart" subtype="section" n="3">
      <p>exulibus Hypataeis, qui factionis Proxeni erant, cum reditus in patriam promissus esset
       fidesque data per principem civitatis Eupolemum, octoginta inlustres homines, quibus
       redeuntibus inter ceteram multitudinem Eupolemus etiam obvius exierat, cum salutatione
       benigna excepti essent dextraeque datae, ingredientes portam, fidem datam deosque <pb n="27"
       /> testis nequiquam invocantes interfecti sunt.</p>
     </div>
     <div type="textpart" subtype="section" n="4">
      <p>inde gravius de integro bellum exarsit.</p>
     </div>
     <div type="textpart" subtype="section" n="5">
      <p>C. Valerius Laevinus et Ap. Claudius Pulcher et C. Memmius et M. Popilius et L. Canuleius
       missi ab senatu venerant.</p>
     </div>
     <div type="textpart" subtype="section" n="6">
      <p>apud eos cum Delphis utriusque partis legati magno certamine agerent, Proxenus maxime cum
       causa, tum eloquentia praestare visus est; qui paucos post dies ab Orthobula uxore veneno est
       sublatus; damnataque eo crimine in exilium abiit.</p>
     </div>
     <div type="textpart" subtype="section" n="7">
      <p>idem furor et Cretenses lacerabat. adventu deinde Q. Minuci legati, qui cum decem navibus
       missus ad sedanda eorum certamina erat, <hi rend="italics">ad</hi> spem pacis venerant.
       ceterum indutiae tantum sex mensum fuerunt;</p>
     </div>
     <div type="textpart" subtype="section" n="8">
      <p>inde multo gravius bellum exarsit. Lycii quoque per idem tempus ab Rhodiis bello
       vexabantur. sed externorum inter se bella, quo quaeque modo gesta sint, persequi non operae
       est satis superque oneris sustinenti res a populo Romano gestas perscribere.</p>
     </div>
    </div>
    <div type="textpart" subtype="chapter" n="26">
     <div type="textpart" subtype="section" n="1">
      <p>Celtiberi in Hispania, qui bello domiti se Ti. Graccho dediderant, pacati manserant M.
       Titinio praetore obtinente provinciam. rebellarunt sub adventum Ap. Claudi orsique bellum
       sunt ab repentina oppugnatione castrorum Romanorum.</p>
     </div>
     <div type="textpart" subtype="section" n="2">
      <p>prima lux ferme erat, cum vigiles in vallo quique in portarum stationibus erant, cum
       vidissent procul venientem hostem, ad arma conclamaverunt.</p>
     </div>
     <div type="textpart" subtype="section" n="3">
      <p>Ap. Claudius, signo proposito pugnae ac paucis adhortatus milites, tribus simul portis
       eduxit. obsistentibus ad exitum Celtiberis primo par utrimque proelium fuit, quia propter
       angustias non omnes in faucibus pugnare poterant Romani;</p>
     </div>
     <div type="textpart" subtype="section" n="4">
      <p>urguentes deinde alii alios secuti <hi rend="italics">ubi</hi> evaserunt extra vallum, ut
       pandere aciem et exaequari cornibus hostium, quibus circumibantur, possent, ita repente
       inruperunt, ut sustinere impetum eorum Celtiberi nequirent.</p>
     </div>
     <div type="textpart" subtype="section" n="5">
      <p>ante horam secundam pulsi sunt; ad quindecim milia <hi rend="italics">caesa aut</hi> capta,
       signa adempta duo et triginta. castra etiam eo die expugnata debellatumque; nam qui
       superfuere proelio, in oppida sua dilapsi sunt. quieti deinde paruerunt imperio. <pb n="28"
       /></p>
     </div>
    </div>
    <div type="textpart" subtype="chapter" n="27">
     <div type="textpart" subtype="section" n="1">
      <p>censores eo anno creati Q. Fulvius Flaccus et A. Postumius Albinus legerunt senatum;
       princeps lectus M. Aemilius Lepidus pontufex maximus.</p>
     </div>
     <div type="textpart" subtype="section" n="2">
      <p>de senatu novem eiecerunt; insignes notae fuerunt M. Corneli Maluginensis, qui biennio ante
       praetor in Hispania fuerat, et L. Corneli Scipionis praetoris, cuius tum inter civis et
       peregrinos iurisdictio erat, et L. Fulvi, qui frater germanus et, ut Valerius Antias tradit,
       consors etiam censoris erat.</p>
     </div>
     <div type="textpart" subtype="section" n="3">
      <p>consules votis in Capitolio nuncupatis in provincias profecti sunt. ex iis M. Aemilio
       senatus negotium dedit, ut Patavinorum in Venetia seditionem conprimeret, quos certamine
       factionum ad intestinum bellum exarsisse et ipsorum legati attulerant.</p>
     </div>
     <div type="textpart" subtype="section" n="4">
      <p>legati, qui in Aetoliam ad similis motus conprimendos ierant, renuntiarunt coerceri rabiem
       gentis non posse. Patavinis saluti fuit adventus consulis; neque aliud, quod ageret in
       provincia, cum habuisset, Romam redit.</p>
     </div>
     <div type="textpart" subtype="section" n="5">
      <p>censores vias sternendas silice in urbe, glarea extra urbem substruendas marginandasque
       primi omnium locaverunt, pontesque multis locis faciendos; et scaenam aedilibus
       praetoribusque praebendam;</p>
     </div>
     <div type="textpart" subtype="section" n="6">
      <p>et carceres in circo, et ova ad <hi rend="italics">notas</hi> curriculis numerand<hi
        rend="italics">is</hi><gap reason="lost"/> dam, et metas trans <gap reason="lost"/> et
       caveas ferreas, per <hi rend="italics">quas</hi> intromitterentur <gap reason="lost"/> feriis
       in monte Albano consulibus, et clivom Capitolinum silice sternendum curaverunt,</p>
     </div>
     <div type="textpart" subtype="section" n="7">
      <p>et porticum ab aede Saturni in Capitolium ad senaculum, ac super id curiam.</p>
     </div>
     <div type="textpart" subtype="section" n="8">
      <p>et extra portam Trigeminam emporium lapide straverunt stipitibusque saepserunt, et porticum
       Aemiliam reficiendam curarunt, gradibusque ascensum ab Tiberi in emporium fecerunt.</p>
     </div>
     <div type="textpart" subtype="section" n="9">
      <p>et intra eandem portam in Aventinum porticum silice straverunt, et † eo publico ab aede
       Veneris fecerunt.</p>
     </div>
     <div type="textpart" subtype="section" n="10">
      <p>iidem Calatiae et Auximi muros faciendos locaverunt; venditisque ibi publicis locis
       pecuniam, quae redacta erat, tabernis utrique foro circumdandis consumpserunt.</p>
     </div>
     <div type="textpart" subtype="section" n="11">
      <p>et alter ex iis Fulvius Flaccus — nam Postumius nihil nisi senatus Romani populive iussu se
        <pb n="29"/> locaturum <hi rend="italics">edixit</hi> — ipsorum pecunia Iovis aedem Pisauri
       et Fundis et Potentiae etiam aquam adducendam, et Pisauri viam silice sternendam,</p>
     </div>
     <div type="textpart" subtype="section" n="12">
      <p>et Sinuessae <hi rend="italics">magalia addenda</hi> * aviariae, in his et <hi
        rend="italics">cloacas et murum circumducendum</hi><gap reason="lost"/> et forum porticibus
       tabernisque claudendum et Ianos tris faciendos.</p>
     </div>
     <div type="textpart" subtype="section" n="13">
      <p>haec ab uno censore opera locata cum magna gratia colonorum. moribus quoque regendis
       diligens et severa censura fuit. multis equi adempti.</p>
     </div>
    </div>
    <div type="textpart" subtype="chapter" n="28">
     <div type="textpart" subtype="section" n="1">
      <p>exitu prope anni diem unum supplicatio fuit ob res prospere gestas in Hispania ductu
       auspicioque Ap. Claudi proconsulis; et maioribus hostiis viginti sacrificatum.</p>
     </div>
     <div type="textpart" subtype="section" n="2">
      <p>et alterum diem supplicatio ad Cereris, Liberi Liberaeque fuit, quod ex Sabinis terrae
       motus ingens cum multis aedificiorum ruinis nuntiatus erat.</p>
     </div>
     <div type="textpart" subtype="section" n="3">
      <p>cum Ap. Claudius ex Hispania Romam redisset, decrevit senatus, ut ovans urbem iniret.</p>
     </div>
     <div type="textpart" subtype="section" n="4">
      <p>iam consularia comitia adpetebant; quibus magna contentione habitis propter multitudinem
       petentium creati L. Postumius Albinus et M. Popilius Laenas.</p>
     </div>
     <div type="textpart" subtype="section" n="5">
      <p>praetores inde facti N. Fabius Buteo C. Matienus C. Cicereius M. Furius Crassupes iterum A.
       Atilius Serranus iterum C. Cluvius Saxula iterum.</p>
     </div>
     <div type="textpart" subtype="section" n="6">
      <p>comitiis perfectis Ap. Claudius Cento ex Celtiberis ovans cum in urbem iniret, decem milia
       pondo argenti, quinque milia auri in aerarium tulit.</p>
     </div>
     <div type="textpart" subtype="section" n="7">
      <p>flamen Dialis inauguratus est Cn. Cornelius.</p>
     </div>
     <div type="textpart" subtype="section" n="8">
      <p>eodem anno tabula in aede matris Matutae cum indice hoc posita est: <q>Ti. Semproni Gracchi
        consulis imperio auspicioque legio exercitusque populi Romani Sardiniam subegit. in ea
        provincia hostium caesa aut capta supra octoginta milia.</q></p>
     </div>
     <div type="textpart" subtype="section" n="9">
      <p>re publica felicissume gesta atque liberatis <hi rend="italics">sociis,</hi> vectigalibus
       restitutis, exercitum salvom atque incolumem plenissimum praeda domum reportavit; iterum
       triumphans in urbem Romam redit.</p>
     </div>
     <div type="textpart" subtype="section" n="10">
      <p>cuius rei ergo hanc tabulam donum Iovi dedit. Sardiniae insulae forma erat, atque in ea
       simulacra pugnarum picta. <pb n="30"/></p>
     </div>
     <div type="textpart" subtype="section" n="11">
      <p>munera gladiatorum eo anno aliquot, parva alia, data; unum ante cetera insigne fuit T.
       Flaminini, quod mortis causa patris sui cum visceratione epuloque et ludis scaenicis
       quadriduum dedit. magni tum muneris ea summa fuit, ut per triduum quattuor et septuaginta
       homines pugnarint.</p>
     </div>
    </div>
   </div>
   <div type="textpart" subtype="book" n="42s">
    <head>periocha libri XLII</head>
    <p>Q. Fulvius Flaccus censor templum Iunonis Laciniae tegulis marmoreis spoliavit, ut aedem,
     quam dedicabat, tegeret. tegulae ex senatus consulto reportatae. Eumenes Asiae rex in senatu de
     Perseo Macedoniae rege questus est; cuius iniuriae in populum Romanum referuntur. ob quas bello
     ei indicto P. Licinius Crassus consul, cui mandatum erat, in Macedoniam transiit, levibusque
     expeditionibus, equestribus proeliis, in Thessalia cum Perseo * eventu pugnavit. inter
     Masinissam et Carthaginienses de agro fuit lis. dies iis a senatu ad disceptandum datus. legati
     missi ad socias civitates regesque rogandos, ut in fide permanerent, dubitantibus Rhodiis.
     lustrum a censoribus conditum est: censa sunt civium capita CCLXVII CCXXXI. res praeterea
     adversus Corsos et Liguras prospere gestas continet.</p>
   </div>
   <div type="textpart" subtype="book" n="42">
    <head>liber XLII</head>
    <div type="textpart" subtype="chapter" n="1">
     <div type="textpart" subtype="section" n="1">
      <p>L. Postumius Albinus M. Popilius Laenas <hi rend="italics">consules</hi> cum omnium primum
       de provinciis <hi rend="italics">et</hi> exercitibus ad senatum rettulissent, Ligures utrique
       decreti sunt, ut novas ambo, quibus eam provinciam obtinerent, legiones — </p>
     </div>
     <div type="textpart" subtype="section" n="2">
      <p>binae singulis decretae — et socium Latini nominis dena milia peditum et sescenos equites,
       et supplementum Hispaniae tria milia peditum Romanorum <pb n="31"/> scriberent et ducentos
       equites.</p>
     </div>
     <div type="textpart" subtype="section" n="3">
      <p>ad hoc mille et quingenti pedites Romani cum centum equitibus scribi iussi, cum quibus
       praetor, cui Sardinia obtigisset, in Corsicam transgressus bellum gereret;</p>
     </div>
     <div type="textpart" subtype="section" n="4">
      <p>interim M. Atilius, vetus praetor, provinciam obtineret Sardiniam.</p>
     </div>
     <div type="textpart" subtype="section" n="5">
      <p>praetores deinde provincias sortiti sunt, A. Atilius Serranus urbanam, C. Cluvius Saxula
       inter cives et peregrinos, N. Fabius Buteo Hispaniam citeriorem, M. Matienus ulteriorem, M.
       Furius Crassipes Siciliam, C. Cicereius Sardiniam.</p>
     </div>
     <div type="textpart" subtype="section" n="6">
      <p>priusquam in <hi rend="italics">provincias</hi> magistratus proficiscerentur, senatui
       placuit, L. Postumium consulem ad agrum publicum a privato terminandum in Campaniam ire,
       cuius ingentem modum possidere privatos paulatim proferendo fines constabat.</p>
     </div>
     <div type="textpart" subtype="section" n="7">
      <p>hic iratus Praenestinis, quod, cum eo privatus sacrificii in templo Fortunae faciundi causa
       profectus esset, nihil in se honorifice neque publice neque privatim factum a Praenestinis
       esset, priusquam ab Roma proficisceretur, litteras Praeneste misit, ut sibi magistratus
       obviam exiret, locum publice pararent, ubi deverteretur, iumentaque, cum exiret inde, praesto
       essent.</p>
     </div>
     <div type="textpart" subtype="section" n="8">
      <p>ante hunc consulem nemo umquam sociis in ulla re oneri aut sumptui fuit.</p>
     </div>
     <div type="textpart" subtype="section" n="9">
      <p>ideo magistratus mulis tabernaculisque et omni alio instrumento militari ornabantur, ne
       quid tale imperarent sociis.</p>
     </div>
     <div type="textpart" subtype="section" n="10">
      <p>privata hospitia habebant; ea benigne comiterque colebant, domusque eorum Romae hospitibus
       patebant, apud quos ipsis deverti mos esset.</p>
     </div>
     <div type="textpart" subtype="section" n="11">
      <p>legati, qui repente aliquo mitterentur, singula iumenta per oppida, iter qua faciundum
       erat, imperabant; aliam inpensam socii in magistratus Romanos non faciebant.</p>
     </div>
     <div type="textpart" subtype="section" n="12">
      <p>ira consulis, etiamsi iusta, non tamen in magistratu exercenda, et silentium nimis aut
       modestum aut timidum Praenestinorum ius, velut probato exemplo, magistratibus fecit graviorum
       in dies talis generis imperiorum.</p>
     </div>
    </div>
    <div type="textpart" subtype="chapter" n="2">
     <div type="textpart" subtype="section" n="1">
      <p>principio huius anni legati, qui in Aetoliam et Macedoniam missi erant, renuntiarunt, sibi
       conveniendi regis Persei, cum alii abesse eum, alii aegrum esse, <pb n="32"/> falso utrumque,
       fingerent, potestatem non factam.</p>
     </div>
     <div type="textpart" subtype="section" n="2">
      <p>facile tamen apparuisse sibi, bellum parari, nec ultra ad arma ire <hi rend="italics"
        >regem</hi> dilaturum. item in Aetolia seditionem gliscere in dies, neque discordiarum
       principes auctoritate sua coerceri potuisse.</p>
     </div>
     <div type="textpart" subtype="section" n="3">
      <p>cum bellum Macedonicum in expectatione esset, priusquam id susciperetur, prodigia expiari
       pacemque deum peti precationibus, qui editi ex fatalibus libris essent, placuit.</p>
     </div>
     <div type="textpart" subtype="section" n="4">
      <p>Lanuvi classis magnae species in caelo visa dicebatur, et Priverni lana pulla terra enata,
       et in Veienti apud Rementem lapidatum;</p>
     </div>
     <div type="textpart" subtype="section" n="5">
      <p>Pomptinum omne velut nubibus lucustarum coopertum esse; in Gallico agro, qua induceretur
       aratrum, sub existentibus glaebis pisces emersisse. ob haec prodigia libri fatales
       inspecti,</p>
     </div>
     <div type="textpart" subtype="section" n="6">
      <p>editumque ab decemviris est, et quibus diis quibusque hostiis sacrificaretur, et ut
       supplicatio prodigiis expiandis fieret, alteraque, <hi rend="italics">quae</hi> priore anno
       valetudinis populi causa vota esset, ea uti <hi rend="italics">fieret feriaeque</hi>
       essent.</p>
     </div>
     <div type="textpart" subtype="section" n="7">
      <p>itaque sacrificatum est, ut decemviri scriptum ediderant.</p>
     </div>
    </div>
    <div type="textpart" subtype="chapter" n="3">
     <div type="textpart" subtype="section" n="1">
      <p>eodem anno aedis Iunonis Laciniae detecta. Q. Fulvius Flaccus censor aedem Fortunae
       equestris, quam in Hispania praetor bello Celtiberico voverat, faciebat enixo studio, ne
       ullum Romae amplius aut magnificentius templum esset.</p>
     </div>
     <div type="textpart" subtype="section" n="2">
      <p>magnum ornatum ei templo ratus adiecturum, si tegulae marmoreae essent, profectus in
       Bruttios aedem Iunonis Laciniae ad partem dimidiam detegit, id satis fore ratus ad tegendum,
       quod aedificaretur.</p>
     </div>
     <div type="textpart" subtype="section" n="3">
      <p>naves paratae fuerunt, quae tollerent atque asportarent, auctoritate censoria sociis
       deterritis id sacrilegium prohibere.</p>
     </div>
     <div type="textpart" subtype="section" n="4">
      <p>postquam censor rediit, tegulae expositae de navibus ad templum portabantur.</p>
     </div>
     <div type="textpart" subtype="section" n="5">
      <p>quamquam, unde essent, silebatur, non tamen celari potuit. fremitus igitur in curia ortus
       est; ex omnibus partibus postulabatur, ut consules eam rem ad senatum referrent. ut vero
       accersitus in curiam censor venit, multo infestius singuli universique praesentem
       lacerare:</p>
     </div>
     <div type="textpart" subtype="section" n="6">
      <p>templum augustissimum regionis eius, quod non <pb n="33"/> Pyrrhus, non Hannibal
       violassent, violare parum habuisse, nisi detexisset foede ac prope diruisset.</p>
     </div>
     <div type="textpart" subtype="section" n="7">
      <p>detractum culmen templo, nudatum tectum patere imbribus putrefaciendum. <hi rend="italics"
        >ad</hi> id censorem moribus regendis creatum? cui sarta tecta exigere sacris publicis et
        loca<gap reason="lost"/> tuenda more maiorum traditum esset,</p>
     </div>
     <div type="textpart" subtype="section" n="8">
      <p>eum per sociorum urbes diruentem templa nudantemque tecta aedium sacrarum vagari ! et quod,
       si in privatis sociorum aedificiis faceret, indignum videri posset, id eum <hi rend="italics"
        >templa deum</hi> immortalium demolientem facere,</p>
     </div>
     <div type="textpart" subtype="section" n="9">
      <p>et obstringere religione populum Romanum, ruinis templorum templa aedificantem, tamquam non
       iidem ubique di immortales sint, sed spoliis aliorum alii colendi exornandique ! cum,</p>
     </div>
     <div type="textpart" subtype="section" n="10">
      <p>priusquam referretur, appareret, quid sentirent patres, relatione facta in unam omnes
       sententiam ierunt, ut eae tegulae reportandae in templum <hi rend="italics">locarentur</hi>
       piaculariaque Iunoni fierent.</p>
     </div>
     <div type="textpart" subtype="section" n="11">
      <p>quae ad religionem pertinebant, cum cura facta; tegulas relictas in area templi, quia
       reponendarum nemo artifex inire rationem potuerit, redemptores nuntiarunt.</p>
     </div>
    </div>
    <div type="textpart" subtype="chapter" n="4">
     <div type="textpart" subtype="section" n="1">
      <p>ex praetoribus, qui in provincias ierant, N. Fabius Massiliae moritur, cum in citeriorem
       Hispaniam iret.</p>
     </div>
     <div type="textpart" subtype="section" n="2">
      <p>itaque cum id nuntiatum <hi rend="italics">a</hi> Massiliensibus legatis esset, senatus
       decrevit, ut P. Furius et Cn. Servilius, quibus succedebatur, inter se sortirentur, uter
       citeriorem Hispaniam prorogato imperio obtineret.</p>
     </div>
     <div type="textpart" subtype="section" n="3">
      <p>sors opportuna fuit, <hi rend="italics">ut</hi> P. Furius idem, cuius ea provincia fuerat,
       remaneret. eodem anno, cum agri Ligustini et Gallici, quod bello captum erat, aliquantum
       vacaret, senatus consultum factum, ut is ager viritim divideretur.</p>
     </div>
     <div type="textpart" subtype="section" n="4">
      <p>decemviros in eam <hi rend="italics">rem</hi> ex senatus consulto creavit A. Atilius
       praetor urbanus M. Aemilium Lepidum C. Cassium T. Aebutium Parrum C. Tremellium P. Cornelium
       Cethegum Q. et L. Apuleios M. Caecilium C. Salonium C. Munatium. diviserunt dena iugera in
       singulos, sociis nominis Latini terna. <pb n="34"/></p>
     </div>
     <div type="textpart" subtype="section" n="5">
      <p>per idem tempus, quo haec agebantur, legati ex Aetolia Romam venerunt de discordiis
       seditionibusque suis, et Thessali legati nuntiantes, quae in Macedonia gererentur.</p>
     </div>
    </div>
    <div type="textpart" subtype="chapter" n="5">
     <div type="textpart" subtype="section" n="1">
      <p>Perseus bellum iam vivo patre cogitatum in animo volvens omnis non gentes modo Graeciae,
       sed civitates etiam legationibus mittendis, pollicendo plura quam praestando, sibi
       conciliabat.</p>
     </div>
     <div type="textpart" subtype="section" n="2">
      <p>erant autem magnae partis hominum ad favorem eius inclinati animi, et aliquanto quam in
       Eumenem propensiores, cum Eumenis beneficiis muneribusque omnes Graeciae civitates et
       plerique principum obligati essent, et ita se in regno suo gereret, ut, quae sub dicione eius
       urbes <hi rend="italics">essent,</hi> nullius liberae civitatis fortunam secum mutatam
       vellent.</p>
     </div>
     <div type="textpart" subtype="section" n="3">
      <p/>
     </div>
     <div type="textpart" subtype="section" n="4">
      <p>contra Persea fama erat post patris mortem uxorem manu sua occidisse; Apellem, ministrum
       quondam fraudis in fratre tollendo atque ob id <del>et</del> quaesitum a Philippo ad
       supplicium, exulantem accersitum post patris mortem ingentibus promissis ad praemia tantae
       perpetratae rei clam interfecisse.</p>
     </div>
     <div type="textpart" subtype="section" n="5">
      <p>intestinis externisque praeterea multis caedibus infamem nec ullo commendabilem merito
       praeferebant vulgo civitates tam pio erga propinquos, tam iusto in civis, tam munifico erga
       omnes homines regi,</p>
     </div>
     <div type="textpart" subtype="section" n="6">
      <p>seu fama et maiestate Macedonum regum praeoccupati ad spernendam originem novi regni, seu
       mutationis rerum cupidi, seu quia <hi rend="italics">sua</hi> non obiecta esse Romanis
       volebant.</p>
     </div>
     <div type="textpart" subtype="section" n="7">
      <p>erant autem non Aetoli modo in seditionibus propter ingentem vim aeris alieni, sed Thessali
       etiam; et contagione, velut tabes, in Perrhaebiam quoque id pervaserat malum.</p>
     </div>
     <div type="textpart" subtype="section" n="8">
      <p>cum Thessalos in armis esse nuntiatum esset, Ap. Claudium legatum ad eas res aspiciendas
       conponendasque senatus misit.</p>
     </div>
     <div type="textpart" subtype="section" n="9">
      <p>qui utriusque partis principibus castigatis, cum iniusto faenore gravatum aes alienum,
       ipsis magna ex parte concedentibus, qui onerarant, levasset, iusti crediti solutionem in
       decem annorum pensiones distribuit.</p>
     </div>
     <div type="textpart" subtype="section" n="10">
      <p>per eundem Appium eodemque modo conpositae in Perrhaebia <pb n="35"/> res. Aetolorum causas
        <hi rend="italics">M.</hi> Marcellus Delphis per idem tempus <hi rend="italics">iisdem</hi>
       hostilibus actas animis, quos intestino gesserant bello, cognovit.</p>
     </div>
     <div type="textpart" subtype="section" n="11">
      <p>cum certatum utrimque temeritate atque audacia cerneret, decreto quidem suo neutram partem
       aut levare aut onerare voluit; communiter ab utrisque petit, abstinerent bello et oblivione
       praeteritorum discordias finirent.</p>
     </div>
     <div type="textpart" subtype="section" n="12">
      <p>huius reconciliationis inter ipsos fides obsidibus ultro citroque datis firmata est.
       Corinthus, ubi deponerentur obsides, convenit.</p>
     </div>
    </div>
    <div type="textpart" subtype="chapter" n="6">
     <div type="textpart" subtype="section" n="1">
      <p>A Delphis et Aetolico concilio Marcellus in Peloponnesum traiecit <hi rend="italics"
        >Aegium,</hi> quo Achaeis edixerat conventum.</p>
     </div>
     <div type="textpart" subtype="section" n="2">
      <p>ubi conlaudata gente, quod constanter vetus decretum de arcendis aditu finium regibus
       Macedonum tenuissent, insigne adversus Persea odium Romanorum fecit;</p>
     </div>
     <div type="textpart" subtype="section" n="3">
      <p>quod ut maturius erumperet, Eumenes rex commentarium ferens secum, quod de apparatibus
       belli omnia inquirens fecerat, Romam venit.</p>
     </div>
     <div type="textpart" subtype="section" n="4">
      <p>per idem tempus quinque legati ad regem missi, qui res in Macedonia aspicerent. Alexandriam
       iidem ad Ptolemaeum renovandae amicitiae causa proficisci iussi.</p>
     </div>
     <div type="textpart" subtype="section" n="5">
      <p>legati erant hi: C. Valerius C. Lutatius Cerco Q. Baebius Sulca M. Cornelius Mammula M.
       Caecilius Denter.</p>
     </div>
     <div type="textpart" subtype="section" n="6">
      <p>et <hi rend="italics">ab</hi> Antiocho rege sub idem tempus legati venerunt; quorum
       princeps Apollonius in senatum introductus multis iustisque causis regem excusavit, quod
       stipendium serius quam ad diem praestaret;</p>
     </div>
     <div type="textpart" subtype="section" n="7">
      <p>id se omne advexisse, ne cuius nisi temporis gratia regi fieret.</p>
     </div>
     <div type="textpart" subtype="section" n="8">
      <p>donum praeterea afferre, vasa aurea quingentum pondo. petere regem, ut, quae cum patre suo
       societas atque amicitia fuisset, ea secum renovaretur, imperaretque sibi populus Romanus,
       quae bono fidelique socio regi essent imperanda;</p>
     </div>
     <div type="textpart" subtype="section" n="9">
      <p>se <hi rend="italics">in</hi> nullo usquam cessaturum officio. ea merita in <hi
        rend="italics">se</hi> senatus fuisse, cum Romae esset, eam comitatem iuventutis, ut pro
       rege, non pro obside omnibus ordinibus fuerit.</p>
     </div>
     <div type="textpart" subtype="section" n="10">
      <p>legatis benigne responsum, et societatem renovare cum Antiocho, quae cum patre eius fuerat,
       A. Atilius praetor urbanus iussus.</p>
     </div>
     <div type="textpart" subtype="section" n="11">
      <p>quaestores <pb n="36"/> urbani stipendium, vasa aurea censores acceperunt, eisque negotium
       datum est, ut ponerent ea, in quibus templis videretur; legato centum milium aeris munus
       missum et aedes liberae hospitio datae sumptusque decretus, donec in Italia esset.</p>
     </div>
     <div type="textpart" subtype="section" n="12">
      <p>legati, qui in Syria fuerant, renuntiaverant, in maximo eum honore apud regem esse
       amicissimumque populo Romano.</p>
     </div>
    </div>
    <div type="textpart" subtype="chapter" n="7">
     <div type="textpart" subtype="section" n="1">
      <p>in provinciis eo anno haec <hi rend="italics">acta.</hi> C. Cicereius praetor in Corsica
       signis conlatis pugnavit; septem milia Corsorum caesa, capti amplius mille et septingenti.
       voverat in ea pugna praetor aedem Iunoni Monetae.</p>
     </div>
     <div type="textpart" subtype="section" n="2">
      <p>pax deinde data petentibus Corsis, et exacta cerae ducenta milia pondo. ex Corsica subacta
       Cicereius in Sardiniam transmisit.</p>
     </div>
     <div type="textpart" subtype="section" n="3">
      <p>et in Liguribus in agro Statellati pugnatum ad oppidum Carystum. eo se magnus exercitus
       Ligurum contulerat.</p>
     </div>
     <div type="textpart" subtype="section" n="4">
      <p>primo sub adventum M. Popili consulis moenibus sese continebant; deinde, postquam oppidum
       oppugnaturum Romanum cernebant, progressi ante portas aciem struxerunt.</p>
     </div>
     <div type="textpart" subtype="section" n="5">
      <p>nec consul, ut qui id ipsum oppugnatione comminanda quaesisset, moram certamini fecit.
       pugnatum amplius tris est horas ita, ut neutro inclinaret spes.</p>
     </div>
     <div type="textpart" subtype="section" n="6">
      <p>quod ubi consul vidit nulla parte moveri Ligurum signa, imperat equitibus, ut equos
       conscendant ac tribus simul partibus in hostis, quanto maximo possent tumultu, incurrant.</p>
     </div>
     <div type="textpart" subtype="section" n="7">
      <p>pars magna equitum mediam traiecit aciem et ad terga pugnantium pervasit. inde terror
       iniectus Liguribus;</p>
     </div>
     <div type="textpart" subtype="section" n="8">
      <p>diversi in omnes partes fugerunt, perpauci retro in oppidum, quia inde se maxime obiecerat
       eques. et pugna tam pervicax multos absumpserat Ligurum, et in fuga passim caesi sunt.</p>
     </div>
     <div type="textpart" subtype="section" n="9">
      <p>decem milia hominum caesa traduntur, amplius septingenti <del>passim</del> capti, signa
       militaria relata octoginta duo.</p>
     </div>
     <div type="textpart" subtype="section" n="10">
      <p><hi rend="italics">nec</hi> incruenta victoria fuit: amplius tria milia militum amissa, cum
       cedentibus neutris ex parte utraque primores caderent.</p>
     </div>
    </div>
    <div type="textpart" subtype="chapter" n="8">
     <div type="textpart" subtype="section" n="1">
      <p>post hanc pugnam ex diversa fuga in unum collecti Ligures, cum maiorem multo partem civium
        <pb n="37"/> amissam quam superesse cernerent — nec enim plus decem milia hominum erant — ,
       dediderunt sese, nihil quidem illi pacti;</p>
     </div>
     <div type="textpart" subtype="section" n="2">
      <p>speraverant tamen, <hi rend="italics">non</hi> atrocius quam superiores imperatores
       consulem in se saeviturum.</p>
     </div>
     <div type="textpart" subtype="section" n="3">
      <p>at ille arma omnibus ademit, oppidum diruit, ipsos bonaque eorum vendidit; litterasque
       senatui de rebus ab se gestis misit.</p>
     </div>
     <div type="textpart" subtype="section" n="4">
      <p>quas cum A. Atilius praetor in curia recitasset — nam consul alter Postumius agris
       recognoscendis in Campania occupatus aberat — </p>
     </div>
     <div type="textpart" subtype="section" n="5">
      <p>, atrox res visa senatui, Statellates, qui uni ex Ligurum gente non tulissent arma adversus
       Romanos, tum quoque oppugnatos, non ultro inferentis bellum, deditos in fidem populi Romani
       omni ultimae crudelitatis exemplo laceratos ac deletos esse,</p>
     </div>
     <div type="textpart" subtype="section" n="6">
      <p>tot milia capitum innoxiorum, fidem inplorantia populi Romani, ne quis umquam se postea
       dedere auderet, pessumo exemplo venisse, et distractos passim iustis quondam hostibus populi
       Romani pacatos servire.</p>
     </div>
     <div type="textpart" subtype="section" n="7">
      <p>quas ob res placere senatui, M. Popilium consulem Ligures, pretio emptoribus reddito, ipsos
       restituere in libertatem, bonaque ut iis, quod eius reciperari possit, reddantur curare;</p>
     </div>
     <div type="textpart" subtype="section" n="8">
      <p>arma <hi rend="italics">quoque reddi, eaque omnia primo</hi> quoque tempore fieri; nec ante
       consulem de provincia decedere, quam deditos in sedem suam Ligures restituisset. claram
       victoriam vincendo pugnantis, non saeviendo in adflictos fieri.</p>
     </div>
    </div>
    <div type="textpart" subtype="chapter" n="9">
     <div type="textpart" subtype="section" n="1">
      <p>consul, qua ferocia animi usus erat in Liguribus, eandem ad non parendum senatui
       habuit.</p>
     </div>
     <div type="textpart" subtype="section" n="2">
      <p>legionibus extemplo Pisas in hibernacula missis iratus patribus, infestus praetori Romam
       redit; senatuque extemplo ad aedem Bellonae vocato, multis verbis invectus in praetorem,
       qui,</p>
     </div>
     <div type="textpart" subtype="section" n="3">
      <p>cum ob rem bello bene gestam uti diis immortalibus honos haberetur referre ad senatum
       debuisset, adversus se pro hostibus senatus consultum fecisset, quo victoriam suam ad Ligures
       transferret dedique iis prope consulem praetor iuberet:</p>
     </div>
     <div type="textpart" subtype="section" n="4">
      <p>itaque multam ei se dicere; a patribus postulare, ut senatus consultum in se factum tolli
       iuberent,</p>
     </div>
     <div type="textpart" subtype="section" n="5">
      <p>supplicationemque, <pb n="38"/> quam absente se ex litteris de bene gesta re publica missis
       decernere debuerint, praesente se honoris deorum primum causa, deinde et sui aliquo tamen
       respectu decernerent.</p>
     </div>
     <div type="textpart" subtype="section" n="6">
      <p>nihilo lenioribus, quam absens, senatorum aliquot orationibus increpitus neutra impetrata
       re in provinciam redit.</p>
     </div>
     <div type="textpart" subtype="section" n="7">
      <p>alter consul Postumius consumpta aestate in recognoscendis agris, ne visa quidem provincia
       sua comitiorum causa Romam rediit.</p>
     </div>
     <div type="textpart" subtype="section" n="8">
      <p>consules C. Popilium Laenatem P. Aelium Ligurem creavit. praetores exinde facti C. Licinius
       Crassus M. Iunius Pennus Sp. Lucretius Sp. Cluvius Cn. Sicinius C. <hi rend="italics"
        >Memmius</hi> iterum.</p>
     </div>
    </div>
    <div type="textpart" subtype="chapter" n="10">
     <div type="textpart" subtype="section" n="1">
      <p>eo anno lustrum conditum est; censores erant Q. Fulvius <hi rend="italics">Flaccus A.
        Postumius</hi> Albinus; Postumius condidit.</p>
     </div>
     <div type="textpart" subtype="section" n="2">
      <p>censa sunt civium Romanorum capita ducenta sexaginta novem milia et quindecim, minor
       aliquanto numerus, quia L. Postumius consul pro contione edixerat, qui socium Latini nominis
       ex edicto C. Claudi consulis redire in civitates suas debuissent, ne quis eorum Romae, et
       omnes in suis civitatibus censerentur.</p>
     </div>
     <div type="textpart" subtype="section" n="3">
      <p/>
     </div>
     <div type="textpart" subtype="section" n="4">
      <p>concors et e re publica censura fuit. omnes, quos senatu moverunt quibusque equos
       ademerunt, aerarios fecerunt et tribu moverunt; neque ab altero notatum alter probavit.</p>
     </div>
     <div type="textpart" subtype="section" n="5">
      <p>Fulvius aedem Fortunae equestris, quam proconsul in Hispania dimicans cum Celtiberorum
       legionibus voverat, annis sex post, quam voverat, dedicavit, et scaenicos ludos per
       quadriduum, unum diem in circo fecit.</p>
     </div>
     <div type="textpart" subtype="section" n="6">
      <p>L. Cornelius Lentulus, decemvir sacrorum, eo anno mortuus est. in locum eius suffectus A.
       Postumius Albinus.</p>
     </div>
     <div type="textpart" subtype="section" n="7">
      <p>lucustarum tantae nubes a mari repente in Apuliam inlatae sunt, ut examinibus suis agros
       late operirent.</p>
     </div>
     <div type="textpart" subtype="section" n="8">
      <p>ad quam pestem frugum tollendam Cn. Sicinius, praetor designatus, cum imperio <hi
        rend="italics">in</hi> Apuliam missus, ingenti agmine hominum ad colligendas eas coacto
       aliquantum temporis absumpsit. <pb n="39"/></p>
     </div>
     <div type="textpart" subtype="section" n="9">
      <p>principium insequentis anni, quo C. Popilius et P. Aelius fuerunt consules, residuas
       contentiones ex priore anno habuit.</p>
     </div>
     <div type="textpart" subtype="section" n="10">
      <p>patres referri de Liguribus renovarique senatus consultum volebant, et consul Aelius
       referebat. Popilius et collegam et senatum pro fratre deprecabatur, prae se ferens, si quid
       decernerent, intercessurum.</p>
     </div>
     <div type="textpart" subtype="section" n="11">
      <p>collegam deterruit; patres eo magis, utrique pariter consuli infensi, in incepto
       perstabant. itaque cum de provinciis ageretur et Macedonia iam imminente Persei bello
       peteretur, Ligures ambobus consulibus decernunt;</p>
     </div>
     <div type="textpart" subtype="section" n="12">
      <p>Macedoniam decreturos negant, <hi rend="italics">ni</hi> de M. Popilio referretur.
       postulantibus deinde, ut novos exercitus scribere aut supplementum veteribus liceret,
       utrumque negatum est.</p>
     </div>
     <div type="textpart" subtype="section" n="13">
      <p>praetoribus quoque in Hispaniam supplementum petentibus negatum, M. Iunio <hi
        rend="italics">in</hi> citeriorem, Sp. Lucretio in ulteriorem.</p>
     </div>
     <div type="textpart" subtype="section" n="14">
      <p>C. Licinius Crassus urbanam iurisdictionem, Cn. Sicinius inter peregrinos erat sortitus, C.
       Memmius Siciliam, Sp. Cluvius Sardiniam.</p>
     </div>
     <div type="textpart" subtype="section" n="15">
      <p>consules ob ea irati senatui, Latinis feriis in primam quamque diem indictis, in provinciam
       abituros esse denuntiarunt, nec quicquam rei publicae acturos, praeterquam quod ad
       provinciarum administrationem adtineret.</p>
     </div>
    </div>
    <div type="textpart" subtype="chapter" n="11">
     <div type="textpart" subtype="section" n="1">
      <p>Attalum, regis Eumenis fratrem, legatum venisse Romam Valerius Antias his consulibus
       scribit ad deferenda de Perseo crimina indicandosque apparatus belli. plurium annales, et
       quibus credidisse malis, ipsum Eumenem venisse tradunt.</p>
     </div>
     <div type="textpart" subtype="section" n="2">
      <p>Eumenes igitur ut Romam venit, exceptus cum tanto honore, quantum non meritis tantum eius,
       sed beneficiis etiam suis, ingentia quae in eum congesta erant, existimabant deberi, a
       praetore in senatum est introductus.</p>
     </div>
     <div type="textpart" subtype="section" n="3">
      <p>causam veniendi sibi Romam fuisse dixit praeter cupiditatem videndi deos hominesque, quorum
       beneficio in ea fortuna esset, supra quam ne optare quidem auderet, etiam ut coram moneret
       senatum, ut Persei conatis obviam iret.</p>
     </div>
     <div type="textpart" subtype="section" n="4">
      <p>orsus inde a Philippi consiliis necem Demetri filii rettulit, adversantis Romano bello;
       Bastarnarum gentem excitam <pb n="40"/> sedibus suis, quorum auxiliis fretus in Italiam
       transiret.</p>
     </div>
     <div type="textpart" subtype="section" n="5">
      <p>haec secum volutantem in animo, oppressum fato, regnum ei reliquisse, quem infestissimum
       esse sensisset Romanis. itaque Persea hereditarium <hi rend="italics">a</hi> patre relictum
       bellum et simul cum imperio traditum, iamiam proximum alere ac fovere omnibus consiliis.</p>
     </div>
     <div type="textpart" subtype="section" n="6">
      <p>florere praeterea iuventute, quam stirpem longa pax ediderit, florere opibus regni, florere
       etiam aetate. quae cum corporis robore ac viribus vigeat, animum esse inveteratum diutina
       arte atque usu belli.</p>
     </div>
     <div type="textpart" subtype="section" n="7">
      <p>iam inde a puero patris contubernio Romanis quoque bellis, non finitumis tantum adsuetum,
       missum a patre in expeditiones multas variasque.</p>
     </div>
     <div type="textpart" subtype="section" n="8">
      <p>iam ex quo ipse accepisset regnum, multa, quae non vi, non dolo Philippus omnia expertus
       potuisset moliri, admirando rerum successu tenuisse.</p>
     </div>
     <div type="textpart" subtype="section" n="9">
      <p>accessisse ad vires eam, quae longo tempore multis magnisque meritis pareretur,
       auctoritatem.</p>
     </div>
    </div>
    <div type="textpart" subtype="chapter" n="12">
     <div type="textpart" subtype="section" n="1">
      <p>nam apud Graeciae atque Asiae civitates vereri maiestatem eius omnes. nec pro quibus
       meritis, pro qua munificentia tantum ei tribuatur, cernere nec dicere pro certo posse, utrum
       felicitate id quadam eius accidat, an.</p>
     </div>
     <div type="textpart" subtype="section" n="2">
      <p>quod ipse vereatur dicere, invidia adversus Romanos favorem illi conciliet.</p>
     </div>
     <div type="textpart" subtype="section" n="3">
      <p>inter ipsos quoque reges ingentem auctoritate <hi rend="italics">esse,</hi> Seleuci filiam
       duxisse eum, non petentem, sed petitum ultro; sororem dedisse Prusiae precanti <hi
        rend="italics">atque</hi> oranti;</p>
     </div>
     <div type="textpart" subtype="section" n="4">
      <p>celebratas esse utrasque nuptias gratulatione <hi rend="italics">donisque</hi>
       innumerabilium legationum, et velut auspicibus nobilissumis populis deductas esse.</p>
     </div>
     <div type="textpart" subtype="section" n="5">
      <p>Boeotorum gentem, captatam Philippo, numquam ad scribendum amicitiae foedus adduci
       potuisse;</p>
     </div>
     <div type="textpart" subtype="section" n="6">
      <p>tribus nunc locis cum Perseo foedus incisum litteris esse, uno Thebis, altero ad Delium,
       augustissumo et celeberrumo in templo, tertio Delphis. in Achaico concilio vero, nisi
       discussa res per paucos Romanum imperium intentantis esset, eo rem prope adductam, ut aditus
       ei in Achaiam daretur.</p>
     </div>
     <div type="textpart" subtype="section" n="7">
      <p>at hercule suos honores, cuius merita in eam gentem privatim an publice sint maiora vix
       dici possit, <pb n="41"/> partim desertos per incultum ac neglegentiam, partim hostiliter
       sublatos esse. iam Aetolos quem ignorare in seditionibus suis non ab Romanis, sed a Perseo
       praesidium petisse?</p>
     </div>
     <div type="textpart" subtype="section" n="8">
      <p>his eum fultum societatibus atque amicitiis eos domesticos apparatus belli habere, ut
       externis non egeat. triginta milibus peditum, quinque milibus equitum in decem annos
       frumentum praeparasse, ut abstinere et suo et hostium agro frumentandi causa possit.</p>
     </div>
     <div type="textpart" subtype="section" n="9">
      <p>iam pecuniam tantam habere, ut decem milibus mercennariorum militum praeter Macedonum
       copias stipendium in totidem annos praeparatum habeat, praeter annuum, quod ex metallis
       regiis capiat, vectigal.</p>
     </div>
     <div type="textpart" subtype="section" n="10">
      <p>arma vel tribus tantis exercitibus in armamentaria congessisse. iuventutem, ut iam
       Macedonia deficiat, velut ex perenni fonte unde hauriat, Threciam subiectam esse.</p>
     </div>
    </div>
    <div type="textpart" subtype="chapter" n="13">
     <div type="textpart" subtype="section" n="1">
      <p>reliquom orationis adhortatio fuit. <q>non ego haec</q>
       <q>inquit</q> incertis iactata rumoribus et cupidius credita, quia vera esse de inimico
       crimina volebam, adfero ad vos, patres conscripti, sed conperta et explorata, haud secus quam
       si speculator missus a vobis subiecta oculis referrem;</p>
     </div>
     <div type="textpart" subtype="section" n="2">
      <p>neque relicto regno meo, quod amplum et egregium vos fecistis, mare tantum traiecissem, ut
       vana ad vos adferendo fidem abrogarem mihi;</p>
     </div>
     <div type="textpart" subtype="section" n="3">
      <p>cernebam nobilissimas Asiae et Graeciae civitates in dies magis denudantis iudicia sua,
       mox, si permitteretur, eo processuras, unde receptum ad paenitendum non haberent;</p>
     </div>
     <div type="textpart" subtype="section" n="4">
      <p>cernebam Persea non continentem se Macedoniae regno, alia armis occupantem, alia, quae vi
       subigi non possent, favore ac benivolentia conplectentem;</p>
     </div>
     <div type="textpart" subtype="section" n="5">
      <p>videbam, quam inpar esset sors, cum ille vobis bellum <hi rend="italics">pararet,</hi> vos
       ei securam pacem praestaretis, quamquam mihi quidem non parare, sed gerere paene bellum
       videbatur. Abrupolim, socium atque amicum vestrum, regno expulit;</p>
     </div>
     <div type="textpart" subtype="section" n="6">
      <p>Arthetaurum Illyrium, quia scripta ab eo quaedam vobis conperit, socium item atque amicum
       vestrum, interfecit;</p>
     </div>
     <div type="textpart" subtype="section" n="7">
      <p>euersam et Callicritum Thebanos, principes civitatis, quia liberius adversus eum in
       concilio Boeotorum <pb n="42"/> locuti fuerant delaturosque ad vos, quae agerentur, professi
       erant, tollendos curavit;</p>
     </div>
     <div type="textpart" subtype="section" n="8">
      <p>auxilium Byzantiis adversus foedus tulit; Dolopiae bellum intulit; Thessaliam et Doridem
       cum exercitu pervasit, ut in bello intestino deterioris partis auxilio meliorem
       adfligeret;</p>
     </div>
     <div type="textpart" subtype="section" n="9">
      <p>confudit et miscuit omnia in Thessalia Perrhaebiaque spe novarum tabularum, ut manu
       debitorum obnoxia sibi optumates opprimeret.</p>
     </div>
     <div type="textpart" subtype="section" n="10">
      <p>haec cum vobis quiescentibus et patientibus fecerit et concessam sibi Graeciam esse a vobis
       videat, pro certo habet neminem sibi, antequam in Italiam traiecerit, armatum occursurum.</p>
     </div>
     <div type="textpart" subtype="section" n="11">
      <p>hoc quam vobis tutum aut honestum sit, vos videritis: ego certe mihi turpe esse duxi, prius
       Persea ad bellum inferendum, quam me socium ad praedicendum, ut caveretis, venire in
       Italiam.</p>
     </div>
     <div type="textpart" subtype="section" n="12">
      <p>functus necessario mihi officio, et quodam modo liberata atque exonerata fide mea, quid
       ultra facere possum, quam uti deos deasque precer, ut vos et vestrae rei publicae et nobis
       sociis atque amicis, qui ex vobis pendemus, consulatis?</p>
     </div>
    </div>
    <div type="textpart" subtype="chapter" n="14">
     <div type="textpart" subtype="section" n="1">
      <p>haec oratio movit patres conscriptos. ceterum in praesentia nihil, praeterquam fuisse in
       curia regem, scire quisquam potuit: eo silentio clausa curia erat. bello denique perfecto,
       quaeque dicta ab rege quaeque responsa essent, emanavere.</p>
     </div>
     <div type="textpart" subtype="section" n="2">
      <p>Persei deinde regis legatis post paucos dies senatus datus est. ceterum praeoccupatis non
       auribus magis quam animis ab Eumene rege, omnis et defensio et deprecatio legatorum
       respuebatur;</p>
     </div>
     <div type="textpart" subtype="section" n="3">
      <p>et exasperavit animos ferocia nimia Harpali, qui princeps legationis erat. is velle quidem
       et laborare dixit regem, ut purganti, se nihil hostile dixisse aut fecisse, fides
       habeatur:</p>
     </div>
     <div type="textpart" subtype="section" n="4">
      <p>ceterum si pervicacius causam belli quaeri videat, forti animo defensurum se. Martem
       communem esse et eventum incertum belli.</p>
     </div>
     <div type="textpart" subtype="section" n="5">
      <p>omnibus civitatibus Graeciae atque Asiae curae erat, quid Persei legati, quid Eumenes in
       senatu egisset; et propter adventum eius, quem moturum aliquid rebantur, <pb n="43"/>
       miserant pleraeque civitates alia in speciem praeferentis legatos.</p>
     </div>
     <div type="textpart" subtype="section" n="6">
      <p>et legatio Rhodiorum † erat hac falsa iturus princeps, haud dubius, quin Eumenes civitatis
       quoque suae <hi rend="italics">crimina</hi> Persei criminibus iunxisset.</p>
     </div>
     <div type="textpart" subtype="section" n="7">
      <p>itaque omni modo per patronos hospitesque disceptandi cum rege locum in senatu
       quaerebat.</p>
     </div>
     <div type="textpart" subtype="section" n="8">
      <p>quod cum <hi rend="italics">non</hi> contigisset, libertate intemperanti invectus in regem,
       quod Lyciorum gentem adversus Rhodios concitasset graviorque Asiae esset, quam Antiochus
       fuisset, popularem quidem <hi rend="italics">neque Asiae</hi> ingratam populis — </p>
     </div>
     <div type="textpart" subtype="section" n="9">
      <p>nam eo quoque iam favor Persei venerat — orationem habuit, ceterum invisam senatui
       inutilemque sibi et civitati suae.</p>
     </div>
     <div type="textpart" subtype="section" n="10">
      <p>Eumeni vero conspiratio adversus eum favorem <hi rend="italics">maiorem</hi> apud Romanos
       fecit. ita omnes ei honores habiti donaque quam amplissima data cum sella curuli atque
       eburneo scipione.</p>
     </div>
    </div>
    <div type="textpart" subtype="chapter" n="15">
     <div type="textpart" subtype="section" n="1">
      <p>legationibus dimissis cum Harpalus, quanta maxima celeritate poterat, regressus in
       Macedoniam nuntiasset regi, nondum quidem parantis bellum reliquisse se Romanos,</p>
     </div>
     <div type="textpart" subtype="section" n="2">
      <p>sed ita infestos, ut facile appareret, non dilaturos, et ipse, praeterquam quod et ita
       credebat futurum, iam etiam volebat, in flore virium se credens esse.</p>
     </div>
     <div type="textpart" subtype="section" n="3">
      <p>Eumeni ante omnis infestus erat; a cuius sanguine ordiens bellum, Euandrum Cretensem, ducem
       auxiliorum, et Macedonas tres adsuetos ministeriis talium facinorum ad caedem regis subornat
       litterasque eis dat ad Praxo hospitam, principem auctoritate et opibus Delphorum.</p>
     </div>
     <div type="textpart" subtype="section" n="4">
      <p>satis constabat, Eumenem, ut sacrificaret Apollini, Delphos escensurum. praegressi cum
       Euandro insidiatores nihil aliud ad peragendum inceptum quam loci opportunitatem, omnia
       circumeuntes, quaerebant.</p>
     </div>
     <div type="textpart" subtype="section" n="5">
      <p><sic>escendentibus</sic> ad templum a Cirrha, priusquam perveniretur ad frequentia
       aedificiis loca, maceria erat ab laeva ad semitam paulum extantem a fundamento, qua singuli
       transirent; dextra pars labe terrae in aliquantum altitudinis derupta erat.</p>
     </div>
     <div type="textpart" subtype="section" n="6">
      <p>post maceriam se abdiderunt gradibus adstructis, ut ex ea velut e muro tela <pb n="44"/> in
       praetereuntem conicerent.</p>
     </div>
     <div type="textpart" subtype="section" n="7">
      <p>primo a mari circumfusa turba amicorum ac satellitum procedebat, deinde extenuabant
       paulatim angustiae agmen.</p>
     </div>
     <div type="textpart" subtype="section" n="8">
      <p>ubi ad eum locum ventum est, qua singulis eundum erat, primus semitam ingressus Pantaleon,
       Aetoliae princeps, cum quo institutus regi sermo erat.</p>
     </div>
     <div type="textpart" subtype="section" n="9">
      <p>tum insidiatores exorti saxa duo ingentia devolvunt, quorum altero caput ictum est regi,
       altero umerus;</p>
     </div>
     <div type="textpart" subtype="section" n="10">
      <p>sopitusque ex semita procidit in declive, multis super prolapsum iam saxis congestis. et
       ceteri quidem, etiam amicorum et satellitum <hi rend="italics">turba,</hi> postquam cadentem
       videre, diffugiunt; Pantalcon contra inpavidus mansit ad protegendum regem.</p>
     </div>
    </div>
    <div type="textpart" subtype="chapter" n="16">
     <div type="textpart" subtype="section" n="1">
      <p>latrones, cum brevi circumitu maceriae decurrere ad conficiendum saucium possent, velut
       perfecta re in iugum Parnasi refugerunt eo cursu, ut, cum unus non facile sequendo per invia
       atque ardua moraretur fugam eorum, <hi rend="italics">ne</hi> ex conprenso indicium emanaret,
       occiderint comitem.</p>
     </div>
     <div type="textpart" subtype="section" n="2">
      <p>ad corpus regis primo amici, deinde satellites ac servi concurrerunt;</p>
     </div>
     <div type="textpart" subtype="section" n="3">
      <p>tollentes sopitum volnere ac nihil sentientem, vivere tamen ex calore et spiritu remanente
       in praecordiis senserunt: victurum exigua ac prope nulla spes erat.</p>
     </div>
     <div type="textpart" subtype="section" n="4">
      <p>quidam ex satellitibus secuti latronum vestigia, cum usque ad iugum Parnasi nequiquam
       fatigati pervenissent, re infecta redierunt,</p>
     </div>
     <div type="textpart" subtype="section" n="5">
      <p>adgressi facinus Macedones ut <hi rend="italics">non</hi> inconsulte ita audacter, coeptum
       nec consulte et timide reliquerunt.</p>
     </div>
     <div type="textpart" subtype="section" n="6">
      <p>conpotem iam sui regem amici postero die deferunt ad navem; inde Corinthum, ab Corintho per
       Isthmi iugum navibus traductis, Aeginam traiciunt.</p>
     </div>
     <div type="textpart" subtype="section" n="7">
      <p>ibi adeo secreta eius curatio fuit, admittentibus neminem, ut fama mortuum in Asiam
       perferret.</p>
     </div>
     <div type="textpart" subtype="section" n="8">
      <p>Attalus quoque celerius, quam dignum concordia fraterna erat, credidit; nam et cum uxore
       fratris et praefecto arcis tamquam iam haud dubius regni heres est locutus.</p>
     </div>
     <div type="textpart" subtype="section" n="9">
      <p>quae postea non fefellere Eumenen; et quamquam dissimulare et tacite habere et pati
       statuerat, tamen in primo congressu non temperavit, quin uxoris petendae <hi rend="italics"
        >immaturam</hi> festinationem fratri obiceret. <pb n="45"/> Romam quoque fama de morte
       Eumenis perlata est.</p>
     </div>
    </div>
    <div type="textpart" subtype="chapter" n="17">
     <div type="textpart" subtype="section" n="1">
      <p>sub idem tempus C. Valerius ex Graecia, quo legatus ad visendum statum regionis eius
       speculandaque consilia Persei regis ierat, rediit, congruentiaque omnia criminibus ab Eumene
       adlatis referebat.</p>
     </div>
     <div type="textpart" subtype="section" n="2">
      <p>simul et adduxerat secum Praxo a Delphis, cuius domus receptaculum latronum fuerat, et L.
       Rammium Brundisinum, qui talis indicii delator erat.</p>
     </div>
     <div type="textpart" subtype="section" n="3">
      <p>princeps Brundisi Rammius fuit; hospitioque et duces Romanos omnes et legatos, exterarum
       quoque gentium insignis, praecipue regios, accipiebat.</p>
     </div>
     <div type="textpart" subtype="section" n="4">
      <p>ex eo notitia ei cum absente Perseo fuerat; litterisque spem amicitiae interioris magnaeque
       inde fortunae facientibus ad regem profectus brevi perfamiliaris haberi trahique magis, quam
       vellet, in <sic>aranos</sic> sermones est coeptus.</p>
     </div>
     <div type="textpart" subtype="section" n="5">
      <p>promissis enim ingentibus praemiis petere institit ab eo rex, quoniam duces omnes legatique
       Romani hospitio eius uti adsuessent, quibus eorum ipse scripsisset, ut venenum dandum
       curaret.</p>
     </div>
     <div type="textpart" subtype="section" n="6">
      <p>cuius scire se conparationem plurimum difficultatis et periculi habere; pluribus consciis
       conparari; eventu praeterea incerto esse, ut aut satis efficacia ad rem peragendam aut tuta
       ad rem celandam dentur.</p>
     </div>
     <div type="textpart" subtype="section" n="7">
      <p>se daturum, quod nec in dando nec datum ullo signo deprendi posset.</p>
     </div>
     <div type="textpart" subtype="section" n="8">
      <p>Rammius veritus, ne, si abnuisset, primus ipse veneni experimentum esset, facturum
       pollicitus proficiscitur; nec Brundisium ante redire, quam convento C. Valerio legato, qui
       circa Chalcidem esse dicebatur, voluit.</p>
     </div>
     <div type="textpart" subtype="section" n="9">
      <p>ad eum primum indicio delato, iussu eius Romam simul venit. introductus in curiam, quae
       acta erant, exposuit.</p>
     </div>
    </div>
    <div type="textpart" subtype="chapter" n="18">
     <div type="textpart" subtype="section" n="1">
      <p>haec ad ea, quae ab Eumene delata erant, accessere, quo maturius hostis Perseus
       iudicaretur, quippe quem non iustum modo apparare bellum regio animo, sed per omnia
       clandestina grassari scelera latrociniorum ac veneficiorum cernebant.</p>
     </div>
     <div type="textpart" subtype="section" n="2">
      <p>belli administratio ad novos consules reiecta est; in praesentia tamen Cn. <pb n="46"/>
       Sicinium praetorem, cuius inter cives et peregrinos iurisdictio erat,</p>
     </div>
     <div type="textpart" subtype="section" n="3">
      <p>scribere milites placuit, qui Brundisium ducti primo quoque tempore Apolloniam in Epirum
       traicerentur ad occupandas maritimas urbes, ubi consul, cui provincia Macedonia obvenisset,
       classem appellere tuto et copias per commodum exponere posset.</p>
     </div>
     <div type="textpart" subtype="section" n="4">
      <p>Eumenes, aliquamdiu Aeginae retentus periculosa et difficili curatione, cum primum tuto
       potuit, profectus Pergamum, praeter pristinum odium recenti etiam scelere Persei stimulante
        <hi rend="italics">summa</hi> vi parabat bellum.</p>
     </div>
     <div type="textpart" subtype="section" n="5">
      <p>legati eo ab Roma gratulantes, quod e tanto periculo evasisset, venerunt.</p>
     </div>
     <div type="textpart" subtype="section" n="6">
      <p>cum Macedonicum bellum in annum dilatum esset, ceteris praetoribus iam in provincias
       profectis, M. Iunius et Sp. Lucretius, quibus Hispaniae provinciae obvenerant, fatigantes
       saepe idem petendo senatum, tandem pervicerunt, ut supplementum sibi ad exercitum daretur:
       tria milia peditum, centum et quinquaginta equites in Romanas legiones <hi rend="italics"
        >scribere,</hi> in socialem exercitum quinque milia peditum et trecentos equites imperare
       sociis iussi.</p>
     </div>
     <div type="textpart" subtype="section" n="7">
      <p>hoc copiarum in Hispanias cum praetoribus novis portatum est.</p>
     </div>
    </div>
    <div type="textpart" subtype="chapter" n="19">
     <div type="textpart" subtype="section" n="1">
      <p>eodem anno, quia per recognitionem Postumi consulis magna pars agri Campani, quem privati
       sine discrimine passim possederant, recuperata in publicum erat, M. Lucretius tribunus plebis
       promulgavit, ut agrum Campanum censores fruendum locarent, quod factum tot annis post captam
       Capuam non fuerat,</p>
     </div>
     <div type="textpart" subtype="section" n="2">
      <p>ut in vacuo vagaretur cupiditas privatorum.</p>
     </div>
     <div type="textpart" subtype="section" n="3">
      <p>cum <hi rend="italics">in</hi> expectatione senatus esset bello etsi non indicto, tamen iam
       decreto, qui regum suam, qui Persei secuturi amicitiam essent, legati Ariarathis puerum
       filium regis secum adducentes Romam venerunt;</p>
     </div>
     <div type="textpart" subtype="section" n="4">
      <p>quorum oratio fuit, regem educendum filium Romam misisse, ut iam inde a puero adsuesceret
       moribus Romanis hominibusque.</p>
     </div>
     <div type="textpart" subtype="section" n="5">
      <p>petere, ut eum non sub hospitum modo privatorum custodia, sed publicae etiam curae ac <pb
        n="47"/> velut tutelae vellent esse.</p>
     </div>
     <div type="textpart" subtype="section" n="6">
      <p>ea legatio grata senatui fuit; decreverunt, ut Cn. Sicinius praetor aedis instruendas
       locaret, ubi filius regis comitesque eius habitare possent. et Threcum legatis, Maedis
       Cepnatisque et Astis societatem amicitiamque petentibus et, quod petebant, datum est, et
       munera <hi rend="italics">binum</hi> milium aeris <del>summae</del> in singulos missa.</p>
     </div>
     <div type="textpart" subtype="section" n="7">
      <p>hos utique populos, quod ab tergo Macedoniae Threcia esset, adsumptos in societatem
       gaudebant. sed ut in Asia quoque et insulis explorata omnia essent, Ti. Claudium Neronem M.
       Decimium legatos miserunt.</p>
     </div>
     <div type="textpart" subtype="section" n="8">
      <p>adire eos Cretam et Rhodum iusserunt, simul renovare amicitiam, simul speculari, num
       sollicitati animi sociorum ab rege Perseo essent.</p>
     </div>
    </div>
    <div type="textpart" subtype="chapter" n="20">
     <div type="textpart" subtype="section" n="1">
      <p>in suspensa civitate ad expectationem novi belli, nocturna tempestate columna rostrata in
       Capitolio bello Punico <hi rend="italics">priore posita ob victoriam M. Aemili</hi> consulis,
       cui collega Ser. Fulvius fuit, tota ad imum fulmine discussa est. ea res prodigii loco habita
       ad senatum relata est;</p>
     </div>
     <div type="textpart" subtype="section" n="2">
      <p>patres et <hi rend="italics">ad</hi> haruspices referri et decemviros adire libros
       iusserunt.</p>
     </div>
     <div type="textpart" subtype="section" n="3">
      <p>decemviri lustrandum oppidum, supplicationem obsecrationemque habendam, victimis maioribus
       sacrificandum et in Capitolio Romae et in Campania ad Minervae promunturium renuntiarunt;
       ludos per decem dies Iovi optimo maximo primo quoque die faciendos.</p>
     </div>
     <div type="textpart" subtype="section" n="4">
      <p>ea omnia cum cura facta. haruspices in bonum versurum id prodigium, prolationemque finium
       et interitum perduellium portendi responderunt, quod ex hostibus spolia fuissent ea rostra,
       quae tempestas disiecisset.</p>
     </div>
     <div type="textpart" subtype="section" n="5">
      <p>accesserunt, quae cumularent religiones animis: Saturniae nuntiatum erat sanguine per
       triduum in oppido pluvisse; Calatiae asinum tripedem natum, et taurum cum quinque vaccis uno
       ictu fulminis exanimatos;</p>
     </div>
     <div type="textpart" subtype="section" n="6">
      <p>Auximi terra pluvisse. horum quoque prodigiorum causa res divinae factae et supplicatio
       unum diem feriaeque habitae.</p>
     </div>
    </div>
    <div type="textpart" subtype="chapter" n="21">
     <div type="textpart" subtype="section" n="1">
      <p>consules ad id tempus in provinciam non exierant, quia neque, uti de M. Popilio referrent,
       senatui <pb n="48"/> obsequebantur, et nihil aliud decernere prius statutum patribus
       erat.</p>
     </div>
     <div type="textpart" subtype="section" n="2">
      <p>aucta etiam invidia est Popili litteris <del>eius</del>, quibus iterum cum Statellatibus
       Liguribus proconsul pugnasse se scripsit ac sex milia eorum occidisse; propter cuius iniuriam
       belli ceteri quoque Ligurum populi ad arma ierunt.</p>
     </div>
     <div type="textpart" subtype="section" n="3">
      <p>tum vero non absens modo Popilius, qui deditis contra ius ac fas bellum intulisset <hi
        rend="italics">et</hi> pacatos ad rebellandum incitasset, sed consules, quod non exirent in
       provinciam, in senatu increpiti.</p>
     </div>
     <div type="textpart" subtype="section" n="4">
      <p>hoc consensu patrum accensi M. Marcius Sermo et Q. Marcius Scilla, tribuni plebis, et
       consulibus multam se dicturos, nisi in provinciam exirent, denuntiarunt, et rogationem, quam
       de Liguribus deditis promulgare in animo haberent, in senatu recitarunt.</p>
     </div>
     <div type="textpart" subtype="section" n="5">
      <p>sanciebatur, ut, qui ex Statellis deditis in libertatem restitutus ante kal. Sextiles
       primas non esset, cuius dolo malo is in servitutem venisset, ut iuratus senatus decerneret,
       qui eam rem quaereret animadverteretque. ex auctoritate deinde senatus eam rogationem
       promulgarunt.</p>
     </div>
     <div type="textpart" subtype="section" n="6">
      <p>priusquam proficiscerentur consules, C. Cicereio, <hi rend="italics">praetori</hi> prioris
       anni, ad aedem Bellonae senatus datus est.</p>
     </div>
     <div type="textpart" subtype="section" n="7">
      <p>is expositis, quas in Corsica res gessisset, postulatoque frustra triumpho, in monte
       Albano, quod iam in morem venerat, ut sine publica auctoritate fieret, triumphavit.</p>
     </div>
     <div type="textpart" subtype="section" n="8">
      <p>rogationem Marciam de Liguribus magno consensu plebes scivit iussitque. ex eo plebiscito C.
       Licinius praetor consuluit senatum, quem quaerere ea rogatione vellet. patres ipsum eum
       quaerere iusserunt.</p>
     </div>
    </div>
    <div type="textpart" subtype="chapter" n="22">
     <div type="textpart" subtype="section" n="1">
      <p>tum demum consules in provinciam profecti sunt exercitumque a M. Popilio acceperunt.</p>
     </div>
     <div type="textpart" subtype="section" n="2">
      <p>neque tamen M. Popilius reverti Romam audebat, ne causam diceret adverso senatu, infestiore
       populo, apud praetorem, qui de quaestione in se <hi rend="italics">proposita</hi> senatum
       consuluisset.</p>
     </div>
     <div type="textpart" subtype="section" n="3">
      <p>huic detractationi eius tribuni plebis alterius rogationis denuntiatione occurrerunt, ut,
       si non ante idus Novembres in urbem Romam introisset, de absente eo C. Licinius statueret ac
       iudicaret.</p>
     </div>
     <div type="textpart" subtype="section" n="4">
      <p>hoc tractus vinculo <pb n="49"/> cum redisset, ingenti cum invidia in senatum venit.</p>
     </div>
     <div type="textpart" subtype="section" n="5">
      <p>ibi cum laceratus iurgiis multorum esset, senatus consultum factum est, ut, qui Ligurum
       post Q. Fulvium L. Manlium consules hostes non fuissent, ut eos C. Licinius Cn. Sicinius
       praetores in libertatem restituendos curarent, agrumque iis trans Padum consul C. Popilius
       daret.</p>
     </div>
     <div type="textpart" subtype="section" n="6">
      <p>multa milia hominum hoc senatus consulto restituta in libertatem, transductisque Padum ager
       est adsignatus.</p>
     </div>
     <div type="textpart" subtype="section" n="7">
      <p>M. Popilius rogatione Marcia bis apud C. Licinium causam dixit; tertio praetor, gratia
       consulis absentis et Popiliae familiae precibus victus, idibus Martiis adesse reum iussit,
       quo die novi magistratus inituri erant honorem, ne diceret ius, qui privatus futurus
       esset.</p>
     </div>
     <div type="textpart" subtype="section" n="8">
      <p>ita rogatio de Liguribus arte fallaci elusa est.</p>
     </div>
    </div>
    <div type="textpart" subtype="chapter" n="23">
     <div type="textpart" subtype="section" n="1">
      <p>legati Carthaginienses eo tempore Romae erant et Gulussa, filius Masinissae. inter eos
       magnae contentiones in senatu fuere.</p>
     </div>
     <div type="textpart" subtype="section" n="2">
      <p>Carthaginienses querebantur, praeter agrum, de quo ante legati ab Roma, qui <hi
        rend="italics">in</hi> re praesenti cognoscerent, missi essent, amplius septuaginta oppida
       castellaque agri Carthaginiensis biennio proxumo Masinissam vi atque armis possedisse:</p>
     </div>
     <div type="textpart" subtype="section" n="3">
      <p>id illi, cui nihil pensi sit, facile esse. Carthaginienses foedere inligatos silere;</p>
     </div>
     <div type="textpart" subtype="section" n="4">
      <p>prohiberi enim extra fines efferre arma; quamquam sciant in suis finibus, si inde Numidas
       pellerent, se gesturos bellum, illo haud ambiguo capite foederis deterreri, quo diserte
       vetentur cum sociis populi Romani bellum gerere.</p>
     </div>
     <div type="textpart" subtype="section" n="5">
      <p>sed iam ultra superbiam crudelitatemque et avaritiam eius pati non posse Carthaginienses.
       missos esse <hi rend="italics">se,</hi> qui orarent senatum, ut trium harum rerum unam ab se
       impetrari sinerent:</p>
     </div>
     <div type="textpart" subtype="section" n="6">
      <p>ut vel ex aequo <hi rend="italics">inter regem</hi> socium populumque <hi rend="italics"
        >Carthaginiensem,</hi> quid cuiusque esset, disceptarent; vel permitterent
       Carthaginiensibus, ut adversus iniusta arma pio iustoque se tutarentur bello; vel ad
       extremum, si gratia plus quam veritas apud eos valeret, semel statuerent, quid donatum ex
       alieno Masisnissae <pb n="50"/> vellent.</p>
     </div>
     <div type="textpart" subtype="section" n="7">
      <p>modestius certe daturos eos, et <hi rend="italics">se</hi> scituros, quid dedissent; ipsum
       nullum praeterquam suae libidinis arbitrio <hi rend="italics">finem</hi> facturum.</p>
     </div>
     <div type="textpart" subtype="section" n="8">
      <p>horum si nihil impetrarent, et aliquod suum post datam a P. Scipione pacem delictum esset,
       ipsi potius animadverterent in se.</p>
     </div>
     <div type="textpart" subtype="section" n="9">
      <p>tutam servitutem se sub dominis Romanis quam libertatem expositam ad iniurias Masinissae
       malle;</p>
     </div>
     <div type="textpart" subtype="section" n="10">
      <p>perire denique semel ipsis satius esse, quam sub acerbissimi carnificis arbitrio spiritum
       ducere. sub haec dicta lacrimantes procubuerunt stratique humi non sibi magis misericordiam
       quam regi <hi rend="italics">invidiam conciliarunt.</hi></p>
     </div>
    </div>
    <div type="textpart" subtype="chapter" n="24">
     <div type="textpart" subtype="section" n="1">
      <p>interrogari Gulussam placuit, quid ad ea responderet, aut, si prius mallet expromere, super
       qua re Romam venisset.</p>
     </div>
     <div type="textpart" subtype="section" n="2">
      <p>Gulussa neque sibi facile esse dixit de iis rebus agere, de quibus nihil mandati a patre
       haberet, neque patri facile fuisse mandare, cum Carthaginienses nec, de qua re acturi essent,
       nec omnino ituros se Romam indicaverint.</p>
     </div>
     <div type="textpart" subtype="section" n="3">
      <p>in aede Aesculapi clandestinum eos per aliquot noctes consilium principum habuisse, unde
        <gap reason="lost"/> praeterea legatos occultis cum mandatis Romam mitti.</p>
     </div>
     <div type="textpart" subtype="section" n="4">
      <p>eam causam fuisse patri mittendi se Romam, qui deprecaretur senatum, ne quid communibus
       inimicis criminantibus se <hi rend="italics">crederent,</hi> quem ob nullam aliam causam nisi
       propter constantem fidem erga populum Romanum odissent.</p>
     </div>
     <div type="textpart" subtype="section" n="5">
      <p>his utrimque auditis senatus, de postulatis Carthaginiensium consultus, responderi ita
       iussit:</p>
     </div>
     <div type="textpart" subtype="section" n="6">
      <p>Gulussam placere extemplo in Numidiam proficisci et nuntiare patri, ut de iis, de quibus
       Carthaginienses querantur, legatos quam primum ad senatum mittat denuntietque
       Carthaginiensibus, ut ad disceptandum veniant.</p>
     </div>
     <div type="textpart" subtype="section" n="7">
      <p>se alia, quae possent, Masinissae honoris causa et fecisse et facturos esse;</p>
     </div>
     <div type="textpart" subtype="section" n="8">
      <p>ius gratiae non dare. agrum, qua cuiusque sit, possideri velle, nec novos statuere fines,
       sed veteres observare in animo habere.</p>
     </div>
     <div type="textpart" subtype="section" n="9">
      <p>Carthaginiensibus victis se et urbem et agros concessisse, non ut in pace eriperent per
       iniuriam, quae iure belli non ademissent.</p>
     </div>
     <div type="textpart" subtype="section" n="10">
      <p>ita regulus Carthaginiensesque dimissi. munera ex instituto <pb n="51"/> data utrisque
       aliaque hospitalia comiter conservata.</p>
     </div>
    </div>
    <div type="textpart" subtype="chapter" n="25">
     <div type="textpart" subtype="section" n="1">
      <p>sub idem tempus Cn. Servilius Caepio Ap. Claudius Cento T. Annius Luscus legati ad res
       repetendas in Macedoniam renuntiandamque amicitiam regi missi redierunt;</p>
     </div>
     <div type="textpart" subtype="section" n="2">
      <p>qui iam sua sponte infestum Persei senatum insuper accenderunt, relatis ordine, quae
       vidissent quaeque audissent: vidisse se per omnes urbes Macedonum summa vi parari bellum.</p>
     </div>
     <div type="textpart" subtype="section" n="3">
      <p>cum ad regem pervenissent, per multos dies conveniendi eius potestatem non factam;
       postremo, cum desperato iam conloquio profecti essent, tum demum se ex itinere revocatos et
       ad eum introductos esse.</p>
     </div>
     <div type="textpart" subtype="section" n="4">
      <p>suae orationis summam fuisse: foedus cum Philippo ictum <hi rend="italics">esse,</hi> cum
       ipso eo post mortem patris renovatum, in quo diserte prohiberi eum extra fines arma offerre,
       prohiberi socios populi Romani lacessere bello.</p>
     </div>
     <div type="textpart" subtype="section" n="5">
      <p>exposita deinde ab se ordine, quae ipsi nuper in senatu Eumenen vera omnia et conperta
       referentem audissent.</p>
     </div>
     <div type="textpart" subtype="section" n="6">
      <p>Samothracae praeterea per multos dies occultum consilium cum legationibus civitatium Asiae
       regem habuisse.</p>
     </div>
     <div type="textpart" subtype="section" n="7">
      <p>pro his iniuriis satisfieri senatum aecum censere, reddique sibi res sociisque quas contra
       ius foederis habeat.</p>
     </div>
     <div type="textpart" subtype="section" n="8">
      <p>regem ad ea primo accensum ira inclementer locutum, avaritiam superbiamque Romanis
       obicientem frementemque, quod alii super alios legati venirent speculatum dicta factaque sua,
       quod se ad nutum imperiumque eorum omnia dicere ac facere aecum censerent;</p>
     </div>
     <div type="textpart" subtype="section" n="9">
      <p>postremo multum ac diu vociferatum reverti postero die iussisse: scriptum se responsum dare
       velle.</p>
     </div>
     <div type="textpart" subtype="section" n="10">
      <p>tum ita sibi scriptum traditum esse: foedus cum patre ictum ad se nihil pertinere; id se
       renovari, non quia probaret, sed quia in nova possessione regni patienda omnia essent,
       passum.</p>
     </div>
     <div type="textpart" subtype="section" n="11">
      <p>novom foedus si secum facere vellent, convenire prius de condicionibus debere; si in animum
       inducerent, ut ex aequo foedus fieret, et se visurum, quid sibi faciundum esset, et illos
       credere e re publica consulturos.</p>
     </div>
     <div type="textpart" subtype="section" n="12">
      <p>atque ita <pb n="52"/> se proripuisse, et summoveri e regia omnes coeptos. tum se amicitiam
       et societatem renuntiasse. qua voce eum accensum restitisse atque voce clara denuntiasse
       sibi, ut triduo regni sui decederent finibus.</p>
     </div>
     <div type="textpart" subtype="section" n="13">
      <p>ita se profectos; nec sibi aut manentibus <hi rend="italics">aut abeuntibus</hi> quidquam
       hospitaliter aut benigne factum. Thessali deinde Aetolique legati auditi.</p>
     </div>
     <div type="textpart" subtype="section" n="14">
      <p>senatui, ut scirent quam primum, quibus ducibus usura res publica esset, litteras mitti
       consulibus placuit, ut, uter eorum posset, Romam ad magistratus creandos veniret.</p>
     </div>
    </div>
    <div type="textpart" subtype="chapter" n="26">
     <div type="textpart" subtype="section" n="1">
      <p>nihil magnopere, quod memorari adtineat, rei publicae eo anno consules gesserant. magis e
       re publica visum erat, conprimi ac sedari exasperatos Ligures.</p>
     </div>
     <div type="textpart" subtype="section" n="2">
      <p>cum Macedonicum bellum expectaretur, Gentium quoque, Illyriorum regem, suspectum Issaei
       legati fecerunt, simul questi fines suos eum depopulatum, simul nuntiantes uno animo vivere
       Macedonum atque Illyriorum regem; communi consilio parare Romanis bellum;</p>
     </div>
     <div type="textpart" subtype="section" n="3">
      <p>et specie legatorum Illyrios speculatores Romae esse Perse auctore missos, ut, quid
       ageretur, scirent.</p>
     </div>
     <div type="textpart" subtype="section" n="4">
      <p>Illyrii vocati in senatum; qui cum legatos se esse missos ab rege dicerent ad purganda
       crimina, si qua de rege Issaei deferrent, quaesitum est, quid ita non adissent magistratum,
       ut ex instituto loca, lautia acciperent, sciretur denique venisse eos et super qua re
       venissent?</p>
     </div>
     <div type="textpart" subtype="section" n="5">
      <p>haesitantibus in responso, ut curia excederent, dictum;</p>
     </div>
     <div type="textpart" subtype="section" n="6">
      <p>responsum tamquam legatis, qui ut adirent senatum non postulassent, dari non placuit;
       mittendosque ad regem legatos censuerunt, qui nuntiarent, quid socii quererentur; senatum
       existumare non aecum eum facere, qui ab sociis suis non abstineret iniuriam.</p>
     </div>
     <div type="textpart" subtype="section" n="7">
      <p>in hanc legationem missi A. Terentius Varro C. Plaetorius C. Cicereius. ex Asia, qui circa
       socios reges missi erant, redierunt legati, qui rettulerunt Eumenen <hi rend="italics"
        >Aeginae,</hi> Antiochum in Syria, Ptolemaeum Alexandriae sese convenisse. <pb n="53"/>
       omnes sollicitatos legationibus Persei, sed egregie <hi rend="italics">in</hi> fide permanere
       pollicitosque omnia, quae populus Romanus imperasset, praestaturos.</p>
     </div>
     <div type="textpart" subtype="section" n="8">
      <p>et civitates socias adisse: ceteras satis fidas, Rhodios fluctuantis et inbutos Persei
       consiliis invenisse.</p>
     </div>
     <div type="textpart" subtype="section" n="9">
      <p>venerant Rhodii legati ad purganda ea, quae volgo iactari de civitate sciebant; ceterum
       senatum iis non <hi rend="italics">prius dari, quam novi</hi> consules magistratum inissent,
       placuit.</p>
     </div>
    </div>
    <div type="textpart" subtype="chapter" n="27">
     <div type="textpart" subtype="section" n="1">
      <p>belli apparatum non differendum censuerunt. C. Licinio praetori negotium datur, ut ex
       veteribus quinqueremibus in navalibus Romae subductis, quae possent usui esse, reficeret
       pararetque naves quinquaginta.</p>
     </div>
     <div type="textpart" subtype="section" n="2">
      <p>si quid ad eum numerum explendum deesset, C. Memmio collegae in Siciliam scriberet, ut eas,
       quae in Sicilia naves essent, reficeret atque expediret, ut Brundisium primo quoque tempore
       mitti possent.</p>
     </div>
     <div type="textpart" subtype="section" n="3">
      <p>socios navales libertini ordinis in viginti et quinque naves ex civibus Romanis C. Licinius
       praetor scribere iussus; in quinque et viginti parem numerum Cn. Sicinius sociis imperaret;
       idem praetor peditum octo milia, quadringentos <hi rend="italics">equites</hi> ab sociis
       Latini nominis exigeret.</p>
     </div>
     <div type="textpart" subtype="section" n="4">
      <p>hunc militem qui Brundisi acciperet atque in Macedoniam mitteret, A. Atilius Serranus, qui
       priore anno praetor fuerat, deligitur.</p>
     </div>
     <div type="textpart" subtype="section" n="5">
      <p>Cn. Sicinius praetor ut exercitum paratum ad traiciendum haberet, C. Popilio consuli ex
       auctoritate senatus C. Licinius praetor scribit, ut et legionem secundam, quae maxume
       veterana in Liguribus erat, et <hi rend="italics">ex</hi> sociis Latini nominis quattuor
       milia peditum, ducentos equites idibus Februariis Brundisi adesse iuberet.</p>
     </div>
     <div type="textpart" subtype="section" n="6">
      <p>hac classe et hoc exercitu Cn. Sicinius provinciam Macedoniam obtinere, donec successor
       veniret, iussus, prorogato in annum imperio. ea omnia, quae senatus censuit, inpigre facta
       sunt.</p>
     </div>
     <div type="textpart" subtype="section" n="7">
      <p>duodequadraginta quinqueremes ex navalibus deductae; qui deduceret eas Brundisium, L.
       Porcius Licinus praepositus;</p>
     </div>
     <div type="textpart" subtype="section" n="8">
      <p>duodecim ex Sicilia missae. ad frumentum classi exercituique coemendum in Apuliam
       Calabriamque tres <pb n="54"/> legati missi, Sex. Digitius T. Iuventius M. Caecilius. ad
       omnia praeparata Cn. Sicinius praetor, paludatus ex urbe profectus, Brundisium venit.</p>
     </div>
    </div>
    <div type="textpart" subtype="chapter" n="28">
     <div type="textpart" subtype="section" n="1">
      <p>exitu prope anni C. Popilius consul Romam redit aliquanto serius, quam <hi rend="italics"
        >senatus</hi> censuerat, cui primo quoque tempore magistratus creari, cum tantum bellum
       immineret, e re publica visum erat.</p>
     </div>
     <div type="textpart" subtype="section" n="2">
      <p>itaque non secundis auribus patrum auditus est consul, cum in aede Bellonae de rebus in
       Liguribus gestis dissereret.</p>
     </div>
     <div type="textpart" subtype="section" n="3">
      <p>succlamationes frequentes erant interrogationesque, cur scelere fratris oppressos Ligures
       in libertatem non restituisset.</p>
     </div>
     <div type="textpart" subtype="section" n="4">
      <p>comitia consularia, in quam edicta erant diem, ante diem duodecimum kal.</p>
     </div>
     <div type="textpart" subtype="section" n="5">
      <p>Martias sunt habita. creati consules <hi rend="italics">P.</hi> Licinius Crassus C. Cassius
       Longinus. postero die praetores facti C. Sulpicius Galba L. Furius Philus L. Canuleius Dives
       C. Lucretius <hi rend="italics">Gallus</hi> C. Caninius Rebilus L. Villius Annalis.</p>
     </div>
     <div type="textpart" subtype="section" n="6">
      <p>his praetoribus provinciae decretae, duae iure Romae dicendo, Hispania et Sicilia et
       Sardinia, ut uni sors integra esset, quo senatus censuisset.</p>
     </div>
     <div type="textpart" subtype="section" n="7">
      <p>consulibus designatis imperavit senatus, ut, qua die magistratum inissent, hostiis
       maioribus rite mactatis precarentur, ut, quod bellum populus Romanus in animo haberet gerere,
       ut id prosperum eveniret.</p>
     </div>
     <div type="textpart" subtype="section" n="8">
      <p>eodem die decrevit senatus, C. Popilius consul ludos per dies decem Iovi optumo maxumo <hi
        rend="italics">fieri</hi> voveret donaque circa omnia pulvinaria dari, <hi rend="italics"
        >si</hi> res publica decem annos in eodem statu fuisset.</p>
     </div>
     <div type="textpart" subtype="section" n="9">
      <p>ita ut censuerant, in Capitolio vovit consul, ludos fieri donaque dari, quanta ex pecunia
       decresset senatus, cum centum et quinquaginta non minus adessent. praeeunte verba Lepido
       pontifice maxumo id votum susceptum est.</p>
     </div>
     <div type="textpart" subtype="section" n="10">
      <p>eo anno sacerdotes publici mortui L. Aemilius Papus decemvir sacrorum et Q. Fulvius Flaccus
       pontifex, qui priore anno fuerat censor.</p>
     </div>
     <div type="textpart" subtype="section" n="11">
      <p>hic foeda morte perit. ex duobus filiis eius, qui tum in Illyrico militabant, nuntiatum
       alterum <hi rend="italics">mortuum, alterum</hi> gravi et periculoso morbo aegrum esse.</p>
     </div>
     <div type="textpart" subtype="section" n="12">
      <p>obruit animum simul luctus metusque: <pb n="55"/> mane ingressi cubiculum servi laqueo
       dependentem invenere. erat opinio post censuram minus conpotem fuisse sui; vulgo Iunonis
       Laciniae iram ob spoliatum templum alienasse mentem ferebant.</p>
     </div>
     <div type="textpart" subtype="section" n="13">
      <p>suffectus in Aemili locum decemvir M. Valerius Messalla; in Fulvi pontifex Cn. Domitius
       Ahenobarbus, oppido adulescens sacerdos, est lectus.</p>
     </div>
    </div>
    <div type="textpart" subtype="chapter" n="29">
     <div type="textpart" subtype="section" n="1">
      <p>P. Licinio C. Cassio consulibus non urbs tantum Roma nec terra Italia, sed omnes reges
       civitatesque, quae in Europa quaeque in Asia erant, converterant animos in curam Macedonici
       ac Romani belli.</p>
     </div>
     <div type="textpart" subtype="section" n="2">
      <p>Eumenen cum vetus odium stimulabat, tum recens ira, quod scelere regis prope ut victuma
       mactatus Delphis esset.</p>
     </div>
     <div type="textpart" subtype="section" n="3">
      <p>Prusias, Bithyniae rex, statuerat abstinere armis <hi rend="italics">et</hi> eventum
       expectare; nam neque Romanos posse aequom censere, adversus fratrem uxoris <hi rend="italics"
        >se</hi> arma ferre, et apud Persea victorem veniam per sororem impetrabilem fore.</p>
     </div>
     <div type="textpart" subtype="section" n="4">
      <p>Ariarathes, Cappadocum rex, praeterquam quod Romanis suo nomine auxilia pollicitus erat, ex
       quo est iunctus Eumeni adfinitate, in omnia belli pacisque se consociaverat consilia.</p>
     </div>
     <div type="textpart" subtype="section" n="5">
      <p>Antiochus inminebat quidem Aegypti regno, et pueritiam regis et inertiam tutorum spernens;
       et ambigendo de Coele Syria causam belli se habiturum existumabat gesturumque id nullo
       impedimento occupatis Romanis in Macedonico bello;</p>
     </div>
     <div type="textpart" subtype="section" n="6">
      <p>quod <hi rend="italics">ad</hi> bellum tamen omnia et per suos legatos senatui et ipse
       legatis eorum enixe pollicitus erat.</p>
     </div>
     <div type="textpart" subtype="section" n="7">
      <p>Ptolemaeus propter aetatem alieni etiam tum arbitrii erat; tutores et bellum adversus
       Antiochum parabant, quo vindicarent Coelen Syriam, et Romanis omnia pollicebantur ad
       Macedonicum bellum.</p>
     </div>
     <div type="textpart" subtype="section" n="8">
      <p>Masinissa et frumento iuvabat Romanos et auxilia cum elephantis Misagenenque filium mittere
       ad bellum parabat. consilia autem in omnem fortunam ita disposita habebat:</p>
     </div>
     <div type="textpart" subtype="section" n="9">
      <p>si penes Romanos victoria esset, sua quoque in eodem statu mansura esse, neque ultra
       quidquam movendum; non enim passuros Romanos vim Carthaginiensibus adferri;</p>
     </div>
     <div type="textpart" subtype="section" n="10">
      <p>si <pb n="56"/> fractae essent opes Romanorum, quae tum protegerent Carthaginienses, suam
       omnem Africam fore.</p>
     </div>
     <div type="textpart" subtype="section" n="11">
      <p>Gentius, rex Illyriorum, fecerat potius, cur suspectus esset Romanis, quam satis statuerat,
       utram foveret partem, impetuque magis quam consilio his aut illis se adiuncturus
       videbatur.</p>
     </div>
     <div type="textpart" subtype="section" n="12">
      <p>Cotys Thrax, Odrysarum rex, clam Macedonum partis erat.</p>
     </div>
    </div>
    <div type="textpart" subtype="chapter" n="30">
     <div type="textpart" subtype="section" n="1">
      <p>haec sententia regibus cum esset de bello, in liberis gentibus populisque plebs ubique
       omnis ferme, ut solet, deterioris erat, ad regem Macedonasque inclinata;</p>
     </div>
     <div type="textpart" subtype="section" n="2">
      <p>principum diversa cerneres studia. pars ita in Romanos effusi erant, ut auctoritatem
       inmodico favore corrumperent,</p>
     </div>
     <div type="textpart" subtype="section" n="3">
      <p>pauci ex iis iustitia imperii Romani capti, plures ita, si praecipuam operam navassent,
       potentes sese in civitatibus suis futuros rati.</p>
     </div>
     <div type="textpart" subtype="section" n="4">
      <p>pars altera regiae adulationis erat; <hi rend="italics">quosdam</hi> aes alienum et
       desperatio rerum suarum eodem manente statu praecipites ad novanda omnia agebat; quosdam
       ventosum ingenium, quia <hi rend="italics">ad</hi> Persea magis aura popularis ierat.</p>
     </div>
     <div type="textpart" subtype="section" n="5">
      <p>tertia pars, optuma eadem et prudentissima, si utique optio domini potioris daretur, sub
       Romanis quam sub rege malebat esse;</p>
     </div>
     <div type="textpart" subtype="section" n="6">
      <p>si liberum in ea re arbitrium fortunae esset, neutram partem volebant potentiorem altera
       oppressa fieri, sed inlibatis potius viribus utriusque partis pacem ex aequo manere; ita
       inter utrasque optimam condicionem civitatium fore. protegente altera semper inopem ab
       alterius iniuria.</p>
     </div>
     <div type="textpart" subtype="section" n="7">
      <p>haec sentientes certamina fautorum utriusque partis taciti ex tuto spectabant.</p>
     </div>
     <div type="textpart" subtype="section" n="8">
      <p>consules, quo die magistratum inierunt, ex senatus consulto cum circa omnia fana, in quibus
       lectisternium maiorem partem anni esse solet, maioribus hostiis immolassent, inde preces suas
       acceptas ab diis immortalibus ominati, senatui rite sacrificatum precationemque de bello
       factam renuntiarunt.</p>
     </div>
     <div type="textpart" subtype="section" n="9">
      <p>haruspices ita responderunt: si quid rei novae inciperetur, id maturandum esse; victoriam,
       triumphum, propagationem <hi rend="italics">imperii</hi><hi rend="italics">portendi</hi>.</p>
     </div>
     <div type="textpart" subtype="section" n="10">
      <p>patres, quod bonum faustum felixque populo <pb n="57"/> Romano esset, centuriatis comitiis
       primo <hi rend="italics">quoque</hi> die ferre ad populum consules iusserunt, ut, quod
       Perseus Philippi filius, Macedonum rex, adversus foedus cum patre Philippo ictum et secum
       post mortem eius renovatum sociis populi Romani arma intulisset, agros vastasset urbesque
       occupasset, quodque belli parandi adversus populum Romanum consilia inisset, arma milites
       classem eius rei causa comparasset, ut, nisi de iis rebus satisfecisset, bellum cum eo
       iniretur.</p>
     </div>
     <div type="textpart" subtype="section" n="11">
      <p>haec rogatio ad populum lata est.</p>
     </div>
    </div>
    <div type="textpart" subtype="chapter" n="31">
     <div type="textpart" subtype="section" n="1">
      <p>senatus consultum inde factum est, ut consules inter se provincias Italiam et Macedoniam
       compararent sortirenturve; cui Macedonia obvenisset, ut is regem Persea quique eius sectam
       secuti essent, nisi populo Romano satisfecissent, bello persequeretur.</p>
     </div>
     <div type="textpart" subtype="section" n="2">
      <p>legiones quattuor novas scribi placuit, binas singulis consulibus. id praecipui provinciae
       Macedoniae datum, quod, cum alterius consulis legionibus quina milia et duceni pedites ex
       vetere instituto darentur in singulas legiones, in Macedoniam sena milia peditum scribi
       iussa, equites treceni aequaliter in singulas legiones.</p>
     </div>
     <div type="textpart" subtype="section" n="3">
      <p>et in sociali exercitu consuli alteri auctus numerus: sedecim milia peditum octingentos
       equites, praeter eos, quos Cn. Sicinius duxisset, sescentos equites, in Macedoniam
       traiceret.</p>
     </div>
     <div type="textpart" subtype="section" n="4">
      <p>Italiae satis visa duodecim milia sociorum peditum, sescenti equites. illud quoque
       praecipuum datum sorti Macedoniae, ut centuriones militesque veteres scriberet, quos vellet,
       consul usque ad quinquaginta annos.</p>
     </div>
     <div type="textpart" subtype="section" n="5">
      <p>in tribunis militum novatum eo anno propter Macedonicum bellum, quod consules ex senatus
       consulto ad populum tulerunt, ne tribuni militum eo anno suffragiis crearentur, sed consulum
       praetorumque in iis faciendis iudicium arbitriumque esset.</p>
     </div>
     <div type="textpart" subtype="section" n="6">
      <p>inter praetores ita partita imperia: praetorem, cuius sors fuisset,</p>
     </div>
     <div type="textpart" subtype="section" n="7">
      <p>ut iret, quo senatus censuisset, Brundisium ad classem ire placuit, atque ibi recognoscere
       socios navales, dimissisque, si qui parum idonei essent, supplementum legere ex libertinis et
       dare operam, ut duae <pb n="58"/> partes civium Romanorum, tertia sociorum esset.</p>
     </div>
     <div type="textpart" subtype="section" n="8">
      <p>commeatus classi legionibusque ut ex Sicilia <hi rend="italics">Sardiniaque</hi>
       subveherentur, praetoribus, <hi rend="italics">qui</hi> eas provincias sortiti essent,
       mandari placuit, ut alteras decumas Siculis Sardisque imperarent, quod frumentum ad exercitum
       in Macedoniam portaretur.</p>
     </div>
     <div type="textpart" subtype="section" n="9">
      <p>Siciliam C. Caninius Rebilus est sortitus, L. Furius Philus Sardiniam, <hi rend="italics"
        >L. Canuleius Hispaniam,</hi> C. Sulpicius Galba urbanam iurisdictionem, L. Villius Annalis
       inter peregrinos; C. Lucretio Gallo, quo senatus censuisset, sors obvenit.</p>
     </div>
    </div>
    <div type="textpart" subtype="chapter" n="32">
     <div type="textpart" subtype="section" n="1">
      <p>inter consules magis cavillatio quam magna contentio de provincia fuit. Cassius sine sorte
       se Macedoniam optaturum dicebat, nec posse collegam salvo iureiurando secum sortiri.</p>
     </div>
     <div type="textpart" subtype="section" n="2">
      <p>praetorem cum, ne in provinciam iret, in contione iurasse se stato loco statisque diebus
       sacrificia habere, quae absente se recte fieri non possent; quae non magis consule quam
       praetore absente recte fieri posse, si senatus non, quid velit in consulatu, potius quam,
       quid in praetura iuraverit P. Licinius, animadvertendum esse censeat;</p>
     </div>
     <div type="textpart" subtype="section" n="3">
      <p>se tamen futurum in senatus potestate.</p>
     </div>
     <div type="textpart" subtype="section" n="4">
      <p>consulti patres, cui consulatum populus Romanus non negasset, <hi rend="italics">ei</hi> ab
       se provinciam negari, superbum rati, sortiri consules iusserunt. P. Licinio Macedonia, <hi
        rend="italics">C.</hi> Cassio Italia obvenit.</p>
     </div>
     <div type="textpart" subtype="section" n="5">
      <p>legiones inde sortiti sunt: prima et tertia <hi rend="italics">ut</hi> in Macedoniam
       traicerentur, secunda et quarta ut in Italia remanerent.</p>
     </div>
     <div type="textpart" subtype="section" n="6">
      <p>dilectum consules multo intentiore, quam alias, cura habebant. Licinius veteres quoque
       scribebat milites centurionesque; et multi voluntate nomina dabant, quia locupletes videbant,
       qui priore Macedonico bello aut adversus Antiochum in Asia stipendia fecerant.</p>
     </div>
     <div type="textpart" subtype="section" n="7">
      <p>cum tribuni militum, qui centuriones <gap reason="lost"/>, sed primum quemque citarent,
       tres et viginti centuriones, qui primos pilos duxerant, citati tribunos plebis appellarunt.
       duo ex collegio, M. Fulvius Nobilior et M. Claudius Marcellus, ad consules <hi rend="italics"
        >rem</hi> reiciebant:</p>
     </div>
     <div type="textpart" subtype="section" n="8">
      <p>eorum cognitionem esse debere, quibus dilectus quibusque bellum mandatum <pb n="59"/>
       esset; ceteri cognituros se, de quo appellati essent, aiebant, et si iniuria fieret, auxilium
       civibus laturos.</p>
     </div>
    </div>
    <div type="textpart" subtype="chapter" n="33">
     <div type="textpart" subtype="section" n="1">
      <p>ad subsellia tribunorum res agebatur; eo M. Popilius consularis, advocatus <hi
        rend="italics">centurionum, et</hi> centuriones et consul venerunt.</p>
     </div>
     <div type="textpart" subtype="section" n="2">
      <p>consule inde postulante, ut in contione ea res ageretur, populus in contionem advocatus.
       pro centurionibus M. Popilius, qui biennio ante consul fuerat, ita verba fecit:</p>
     </div>
     <div type="textpart" subtype="section" n="3">
      <p>militares homines et stipendia iusta et corpora et aetate et adsiduis laboribus confecta
       habere; nihil recusare tamen, quo minus operam rei publicae dent. id tantum deprecari, ne
       inferiores iis ordines, quam quos, <hi rend="italics">cum</hi> militassent, habuissent,
       adtribuerentur.</p>
     </div>
     <div type="textpart" subtype="section" n="4">
      <p>P. Licinius consul senatus consulta recitari iussit, primum, quo bellum senatus Perseo
       iussisset, deinde, quo veteres centuriones quam plurimos ad id bellum scribi censuisset, nec
       ulli, qui non maior annis quinquaginta esset, vacationem militiae esse.</p>
     </div>
     <div type="textpart" subtype="section" n="5">
      <p>deprecatus est deinde, <hi rend="italics">ne</hi> in novo bello, tam propinquo Italiae,
       adversus regem potentissimum, aut tribunos militum dilectum habentis inpedirent, aut
       prohiberent consulem, quem cuique ordinem adsignari e re publica esset, eum adsignare.</p>
     </div>
     <div type="textpart" subtype="section" n="6">
      <p>si quid in ea re dubium esset, ad senatum reicerent.</p>
     </div>
    </div>
    <div type="textpart" subtype="chapter" n="34">
     <div type="textpart" subtype="section" n="1">
      <p>postquam consul, quae voluerat, dixit, Sp. Ligustinus ex eo numero, qui tribunos plebis
       appellaverat, a consule et ab tribunis petit, ut sibi paucis ad populum agere liceret.</p>
     </div>
     <div type="textpart" subtype="section" n="2">
      <p>permissu omnium ita locutus fertur: <q>Sp. Ligustinus</q>
       <del>tribus</del> Crustumina ex Sabinis sum oriundus, Quirites. pater mihi iugerum agri
       reliquit et parvom tugurium, in quo natus educatusque sum, hodieque ibi habito.</p>
     </div>
     <div type="textpart" subtype="section" n="3">
      <p>cum primum in aetatem veni, pater mihi uxorem fratris sui filiam dedit, quae secum nihil
       adtulit praeter libertatem pudicitiamque, et cum his fecunditatem, quanta vel in diti domo
       satis esset.</p>
     </div>
     <div type="textpart" subtype="section" n="4">
      <p>sex filii nobis, duae filiae sunt, utraeque iam nuptae. filii quattuor togas viriles
       habent, duo praetextati sunt.</p>
     </div>
     <div type="textpart" subtype="section" n="5">
      <p>miles sum factus P. Sulpicio C. Aurelio consulibus. in eo <pb n="60"/> exercitu, qui in
       Macedoniam est transportatus, biennium miles gregarius fui adversus Philippum regem; tertio
       anno virtutis causa mihi T. Quinctius Flamininus decumum ordinem hastatum adsignavit.</p>
     </div>
     <div type="textpart" subtype="section" n="6">
      <p>devicto Philippo Macedonibusque cum in Italiam <hi rend="italics">reportati</hi> ac dimissi
       essemus, continuo miles voluntarius cum M. Porcio consule in Hispaniam sum profectus.</p>
     </div>
     <div type="textpart" subtype="section" n="7">
      <p>neminem omnium imperatorum, qui vivant, acriorem virtutis spectatorem ac iudicem fuisse
       sciunt, qui et illum et alios duces longa militia experti sunt. hic me imperator dignum
       iudicavit, cui primum hastatum prioris centuriae adsignaret.</p>
     </div>
     <div type="textpart" subtype="section" n="8">
      <p>tertio iterum voluntarius miles factus sum in eum exercitum, qui adversus Aetolos et
       Antiochum regem est missus. a M'. Acilio mihi primus princeps prioris centuriae est
       adsignatus.</p>
     </div>
     <div type="textpart" subtype="section" n="9">
      <p>expulso rege Antiocho, subactis Aetolis reportati sumus in Italiam; et deinceps bis, quae
       annua merebant legiones, stipendia feci. bis deinde in Hispania militavi, semel Q. Fulvio
       Flacco, iterum Ti. Sempronio Graccho praetore.</p>
     </div>
     <div type="textpart" subtype="section" n="10">
      <p>a Flacco inter ceteros, quos virtutis causa secum ex provincia ad triumphum deducebat,
       deductus sum; a Ti. Graccho rogatus in provinciam ii.</p>
     </div>
     <div type="textpart" subtype="section" n="11">
      <p>quater intra paucos annos primum pilum duxi; quater et tricies virtutis causa donatus ab
       imperatoribus sum; sex civicas coronas accepi. viginti duo stipendia annua in exercitu
       emerita habeo, et maior annis sum quinquaginta.</p>
     </div>
     <div type="textpart" subtype="section" n="12">
      <p>quodsi mihi nec stipendia omnia emerita essent necdum aetas vacationem daret, tamen, cum
       quattuor milites pro me vobis dare, P. Licini, possem, aecum erat me dimitti.</p>
     </div>
     <div type="textpart" subtype="section" n="13">
      <p>sed haec pro causa mea dicta accipiatis velim; ipse me, quoad quisquam, qui exercitus
       scribit, idoneum militem iudicabit, numquam sum excusaturus.</p>
     </div>
     <div type="textpart" subtype="section" n="14">
      <p>quo ordine me dignum iudicent tribuni militum, ipsorum est potestatis; ne quis me virtute
       in exercitu praestet, dabo operam; et semper ita fecisse me et imperatores mei et, qui una
       stipendia fecerunt, testes sunt.</p>
     </div>
     <div type="textpart" subtype="section" n="15">
      <p>vos quoque aecum est, commilitones, etsi appellatione vostrum <pb n="61"/> usurpatis ius,
       cum adulescentes nihil adversus magistratuum senatusque auctoritatem usquam feceritis, nunc
       quoque in potestate consulum ac senatus esse et omnia honesta loca ducere, quibus rem
       publicam defensuri sitis.</p>
     </div>
    </div>
    <div type="textpart" subtype="chapter" n="35">
     <div type="textpart" subtype="section" n="1">
      <p>haec ubi dixit, conlaudatum multis verbis P. <hi rend="italics">Licinius</hi> consul ex
       contione in senatum duxit.</p>
     </div>
     <div type="textpart" subtype="section" n="2">
      <p>ibi quoque ei ex auctoritate senatus gratiae actae, tribunique militares in legione prima
       primum pilum virtutis causa ei adsignarunt. ceteri centuriones remissa appellatione ad
       dilectum oboedienter responderunt.</p>
     </div>
     <div type="textpart" subtype="section" n="3">
      <p>quo maturius in provincias magistratus proficiscerentur, Latinae kalendis Iuniis fuere;
       eoque sollemni perfecto C. Lucretius praetor omnibus, quae ad classem opus erant, praemissis
       Brundisium est profectus.</p>
     </div>
     <div type="textpart" subtype="section" n="4">
      <p>praeter eos exercitus, quos consules comparabant, C. Sulpicio Galbae praetori negotium
       datum, ut quattuor legiones scriberet urbanas, iusto numero peditum equitumque, iisque
       quattuor tribunos militum ex senatu legeret, qui praeessent;</p>
     </div>
     <div type="textpart" subtype="section" n="5">
      <p>sociis Latini nominis imperaret quindecim milia peditum, mille et ducentos equites; is
       exercitus uti paratus esset, quo senatus censuisset.</p>
     </div>
     <div type="textpart" subtype="section" n="6">
      <p>P. Licinio consuli ad exercitum civilem socialemque petenti addita auxilia, Ligurum duo
       milia, Cretenses sagittarii — incertus numerus, quantum rogati <del>auxilia</del> Cretenses
       misissent — , Numidae item equites elephantique.</p>
     </div>
     <div type="textpart" subtype="section" n="7">
      <p>in eam rem legati ad Masinissam Carthaginiensesque missi L. Postumius Albinus Q. Terentius
       Culleo C. Aburius. in Cretam item legatos tres ire placuit, A. Postumium Albinum C. Decimium
       A. Licinium Nervam.</p>
     </div>
    </div>
    <div type="textpart" subtype="chapter" n="36">
     <div type="textpart" subtype="section" n="1">
      <p>per idem tempus legati ab rege Perseo venerunt. eos in oppidum intromitti non placuit, cum
       iam bellum regi eorum et Macedonibus et senatus decresset et populus iussisset.</p>
     </div>
     <div type="textpart" subtype="section" n="2">
      <p>in aedem Bellonae in senatum introducti ita verba fecerunt: mirari Persea regem, quid in
       Macedoniam exercitus transportati essent;</p>
     </div>
     <div type="textpart" subtype="section" n="3">
      <p>si impetrari a senatu posset, ut ii revocentur, regem de iniuriis, si quas sociis factas
       quererentur, arbitratu senatus <pb n="62"/> satisfacturum esse.</p>
     </div>
     <div type="textpart" subtype="section" n="4">
      <p>Sp. Carvilius, ad eam ipsam rem ex Graecia remissus ab Cn. Sicinio, in senatu erat. is
       Perrhaebiam expugnatam armis, Thessaliae aliquot urbes captas, cetera, quae aut ageret aut
       pararet rex, cum argueret, respondere ad ea legati iussi.</p>
     </div>
     <div type="textpart" subtype="section" n="5">
      <p>postquam haesitabant, negantes sibi ultra quidquam mandatum esse, iussi renuntiare regi,
       consulem P. Licinium brevi cum exercitu futurum in Macedonia esse:</p>
     </div>
     <div type="textpart" subtype="section" n="6">
      <p>ad eum, si satisfacere in animo esset, mitteret legatos. Romam quod praeterea mitteret, non
       esse; nemini enim eorum per Italiam ire liciturum.</p>
     </div>
     <div type="textpart" subtype="section" n="7">
      <p>ita dimissis P. Licinio consuli mandatum, ut intra undecimum diem iuberet eos Italia
       excedere, et Sp. Carvilium mitteret, qui, donec navem conscendissent, custodiret.</p>
     </div>
     <div type="textpart" subtype="section" n="8">
      <p>haec Romae acta nondum profectis in provinciam consulibus. iam Cn. Sicinius, qui, priusquam
       magistratu abiret, Brundisium ad classem et ad exercitum praemissus erat, traiectis in Epirum
       quinque milibus peditum, trecentis equitibus, ad Nymphaeum in agro Apolloniati castra
       habebat.</p>
     </div>
     <div type="textpart" subtype="section" n="9">
      <p>inde tribunos cum duobus milibus militum ad occupanda Dassaretiorum et Illyriorum castella,
       ipsis accersentibus praesidia, ut tutiores a finitimorum impetu Macedonum essent, misit.</p>
     </div>
    </div>
    <div type="textpart" subtype="chapter" n="37">
     <div type="textpart" subtype="section" n="1">
      <p>paucis post diebus Q. Marcius <hi rend="italics">et</hi> A. Atilius et P. et Ser. Cornelii
       Lentuli et L. Decimius, legati in Graeciam missi, Corcyram peditum mille secum advexerunt;
       ibi inter se et regiones, quas obirent, et milites diviserunt.</p>
     </div>
     <div type="textpart" subtype="section" n="2">
      <p>L. Decimius missus est ad Gentium regem Illyriorum, quem si aliquem respectum amicitiae cum
        <hi rend="italics">populo Romano</hi> habere cerneret, retentare aut etiam ad belli
       societatem perlicere iussus.</p>
     </div>
     <div type="textpart" subtype="section" n="3">
      <p>Lentuli in Cephallaniam missi, ut in Peloponnesum traicerent oramque maris in occidentem
       versi ante hiemem circumirent.</p>
     </div>
     <div type="textpart" subtype="section" n="4">
      <p>Marcio et Atilio Epirus, Aetolia, Thessalia circumeundae adsignantur; inde Boeotiam atque
       Euboeam adspicere iussi, tum in Peloponnesum traicere;</p>
     </div>
     <div type="textpart" subtype="section" n="5">
      <p>ibi congressuros se cum Lentulis constituunt. priusquam <pb n="63"/> digrederentur a
       Corcyra, litterae <hi rend="italics">a</hi> Perseo adlatae sunt, quibus quaerebat, quae causa
       Romanis aut in Graeciam traiciendi copias aut urbes occupandi esset.</p>
     </div>
     <div type="textpart" subtype="section" n="6">
      <p>cui rescribi non placuit, nuntio ipsius, qui litteras attulerat, dici, praesidii causa
       ipsarum urbium Romanos facere.</p>
     </div>
     <div type="textpart" subtype="section" n="7">
      <p>Lentuli circumeuntes Peloponnesi oppida, cum sine discrimine omnes civitates adhortarentur,
       ut, quo animo, qua fide adiuvissent Romanos Philippi primum, deinde Antiochi bello, eodem
       adversus Persea iuvarent, fremitum in contionibus movebant,</p>
     </div>
     <div type="textpart" subtype="section" n="8">
      <p>Achaeis indignantibus eodem se loco esse, qui omnia a principiis Macedonici belli
       praestitissent Romanis, <hi rend="italics">quo</hi> Messenii atque Elii, <hi rend="italics"
        >qui</hi> et <del>Macedonis</del> Philippi bello hostes fuissent <hi rend="italics"
        >Romanis</hi> et pro Antiocho postea arma adversus populum Romanum tulissent ac, nuper in
       Achaicum contributi concilium,</p>
     </div>
     <div type="textpart" subtype="section" n="9">
      <p>velut praemium belli se victoribus Achaeis tradi quererentur.</p>
     </div>
    </div>
    <div type="textpart" subtype="chapter" n="38">
     <div type="textpart" subtype="section" n="1">
      <p>Marcius et Atilius ad Gitana, Epiri oppidum, decem milia <hi rend="italics">a</hi> mari cum
       escenderent, concilio Epirotarum habito cum magno omnium adsensu auditi sunt; et
       quadringentos iuventutis eorum in Orestas, ut praesidio essent liberatis ab Macedonibus,
       miserunt.</p>
     </div>
     <div type="textpart" subtype="section" n="2">
      <p>inde in Aetoliam progressi ac paucos ibi morati dies, dum in praetoris mortui locum alius
       sufficeretur, <del>et</del> Lycisco praetore facto, quem Romanorum favere rebus satis
       conpertum erat, transierunt in Thessaliam. eo legati Acarnanes et Boeotorum exules
       venerunt.</p>
     </div>
     <div type="textpart" subtype="section" n="3">
      <p>Acarnanes nuntiare iussi, quae Philippi primum, Antiochi deinde bello, decepti
       pollicitationibus regiis, adversus populum Romanum commisissent, ea corrigendi occasionem
       illis oblatam.</p>
     </div>
     <div type="textpart" subtype="section" n="4">
      <p>si male meriti clementiam populi Romani experti essent, bene merendo liberalitatem
       experirentur. Boeotis exprobratum, societatem eos cum Perseo iunxisse.</p>
     </div>
     <div type="textpart" subtype="section" n="5">
      <p>cum culpam in Ismeniam, principem alterius partis, conferrent et quasdam civitates
       dissentientis in causam deductas, appariturum id esse Marcius respondit; singulis enim
       civitatibus de se <pb n="64"/> ipsis consulendi potestatem facturos.</p>
     </div>
     <div type="textpart" subtype="section" n="6">
      <p>Thessalorum Larisae fuit concilium. ibi <hi rend="italics">et</hi> Thessalis benigna
       materia gratias agendi Romanis pro libertatis munere fuit, et legatis, quod et Philippi prius
       et post Antiochi bello enixe adiuti a gente Thessalorum essent.</p>
     </div>
     <div type="textpart" subtype="section" n="7">
      <p>hac mutua commemoratione meritorum accensi animi multitudinis ad omnia decernenda, quae
       Romani vellent.</p>
     </div>
     <div type="textpart" subtype="section" n="8">
      <p>secundum hoc concilium legati a Perseo rege venerunt privati maxime hospitii fiducia, quod
       ei paternum cum Marcio erat. ab huius necessitudinis commemoratione orsi petierunt legati, in
       conloquium veniendi regi potestatem faceret.</p>
     </div>
     <div type="textpart" subtype="section" n="9">
      <p>Marcius et se ita a patre suo accepisse dixit, amicitiam hospitiumque cum Philippo fuisse,
        <hi rend="italics">et</hi> minime immemorem necessitudinis eius legationem eam
       suscepisse.</p>
     </div>
     <div type="textpart" subtype="section" n="10">
      <p>conloquium, si satis commode valeret, non fuisse se dilaturum; nunc, ubi primum posset, ad
       Peneum flumen, qua transitus ab Homolio Dium esset, praemissis, qui nuntiarent regi,
       venturos.</p>
     </div>
    </div>
    <div type="textpart" subtype="chapter" n="39">
     <div type="textpart" subtype="section" n="1">
      <p>et tum quidem ab Dio Perseus in interiora regni recepit se, levi aura spei obiecta, quod
       Marcius ipsius causa suscepisse se legationem dixisset;</p>
     </div>
     <div type="textpart" subtype="section" n="2">
      <p>post dies paucos ad constitutum locum venerunt. magnus comitatus fuit regius cum amicorum
       tum satellitum turba stipante. non minore agmine legati venerunt et ab Larisa multis
       prosequentibus et legationibus civitatium, quae convenerant Larisam et renuntiare domum
       certa, quae audissent, volebant.</p>
     </div>
     <div type="textpart" subtype="section" n="3">
      <p>inerat cura insita mortalibus videndi congredientis nobilem regem et populi principis
       terrarum omnium legatos.</p>
     </div>
     <div type="textpart" subtype="section" n="4">
      <p><hi rend="italics">ut</hi> in conspectu steterunt, dirimente amni, paulisper internuntiando
       cunctatio fuit, utri transgrederentur. aliquid illi regiae maiestati, aliquid <hi
        rend="italics">hi</hi> populi Romani nomini, cum praesertim Perseus petisset conloquium,
       existumabant deberi.</p>
     </div>
     <div type="textpart" subtype="section" n="5">
      <p>ioco etiam Marcius cunctantis movit. <q>minor</q> inquit <q>ad maiores et</q> — quod
       Philippo ipsi cognomen erat — <q>filius ad patrem transeat.</q> facile persuasum id regi
       est.</p>
     </div>
     <div type="textpart" subtype="section" n="6">
      <p>aliud deinde ambigebatur, <pb n="65"/> cum quam multis transiret. rex cum omni comitatu
       transire aecum censebat; legati vel cum tribus venire iubebant vel, si tantum agmen
       traduceret, obsides dare, nihil fraudis fore in conloquio.</p>
     </div>
     <div type="textpart" subtype="section" n="7">
      <p>Hippian et Pantauchum, quos et legatos miserat, principes amicorum, obsides dedit. nec tam
       in pignus fidei obsides desiderati erant, quam ut appareret sociis nequaquam ex dignitate
       pari congredi regem cum legatis.</p>
     </div>
     <div type="textpart" subtype="section" n="8">
      <p>salutatio non tamquam hostium, sed hospitalis ac benigna fuit, positisque sedibus
       consederunt.</p>
     </div>
    </div>
    <div type="textpart" subtype="chapter" n="40">
     <div type="textpart" subtype="section" n="1">
      <p>cum paulisper silentium fuisset, <q>expectari nos</q> inquit Marcius <q>arbitror</q>, ut
       respondeamus litteris tuis, quas Corcyram misisti, in quibus quaeris, quid ita legati cum
       militibus venerimus et praesidia in singulas urbes dimittamus.</p>
     </div>
     <div type="textpart" subtype="section" n="2">
      <p>ad hanc interrogationem tuam et non respondere, vereor, ne superbum sit, et vera respondere
       ne nimis acerbum audienti tibi videatur.</p>
     </div>
     <div type="textpart" subtype="section" n="3">
      <p>sed cum aut verbis castigandus aut armis sit, qui foedus rumpit, sicut bellum adversus te
       alii quam mihi mandatum malim, ita orationis acerbitatem adversus hospitem, utcumque est,
       subibo, sicut medici, cum salutis causa tristiora remedia adhibent.</p>
     </div>
     <div type="textpart" subtype="section" n="4">
      <p>ex quo regnum adeptus es, unam rem te, quae facienda fuerit, senatus fecisse censet, quod
       legatos Romam ad renovandum <hi rend="italics">foedus miseris, quod tamen ipsum tibi non
        fuisse renovandum</hi> iudicat potius quam, cum renovatum esset, violandum.</p>
     </div>
     <div type="textpart" subtype="section" n="5">
      <p>Abrupolim, socium atque amicum populi Romani, regno expulisti; Arthetauri interfectores, ut
       caede, ne quid ultra dicam, <hi rend="italics">te</hi> laetatum appareret, recepisti, qui
       omnium Illyriorum fidissimum Romanis regulum occiderant;</p>
     </div>
     <div type="textpart" subtype="section" n="6">
      <p>per Thessaliam et Maliensem agrum cum exercitu contra foedus Delphos isti; Byzantiis item
       contra foedus misisti auxilia; cum Boeotis, sociis nostris, secretam tibi ipsi societatem,
       quam non licebat, iureiurando pepigisti;</p>
     </div>
     <div type="textpart" subtype="section" n="7">
      <p>Thebanos legatos, Euersam et Callicritum, venientis ad nos, quaerere malo, quis
       interfecerit, quam arguere. in Aetolia bellum intestinum <pb n="66"/> et caedes principum per
       quos, nisi per tuos, factae videri possunt?</p>
     </div>
     <div type="textpart" subtype="section" n="8">
      <p>Dolopes a te ipso evastati sunt. Eumenes rex, ab Roma cum in regnum rediret, prope ut
       victuma Delphis in sacrato loco ante aras mactatus, quem insimulet, piget referre;</p>
     </div>
     <div type="textpart" subtype="section" n="9">
      <p>quae hospes Brundisinus occulta facinora indicet, certum habeo et scripta tibi omnia ab
       Roma esse et legatos renuntiasse tuos.</p>
     </div>
     <div type="textpart" subtype="section" n="10">
      <p>haec ne dicerentur a me, uno modo vitare potuisti, non quaerendo, quam ob causam exercitus
       in Macedoniam traicerentur, aut praesidia in sociorum urbes mitteremus. quaerenti tibi
       superbius tacuissemus, quam vera respondimus.</p>
     </div>
     <div type="textpart" subtype="section" n="11">
      <p>equidem pro paterno nostro hospitio faveo orationi tuae et opto, ut aliquid mihi materiae
       praebeas agendae tuae apud senatum causae.</p>
     </div>
    </div>
    <div type="textpart" subtype="chapter" n="41">
     <div type="textpart" subtype="section" n="1">
      <p>ad ea rex: <q>bonam causam, si apud iudices aequos ageretur, apud eosdem et accusatores et
        iudices agam.</q></p>
     </div>
     <div type="textpart" subtype="section" n="2">
      <p>eorum autem, quae obiecta sunt mihi, partim ea sunt, quibus nescio an gloriari debeam,
       neque quae fateri erubescam, partim quae verbo obiecta verbo negare <hi rend="italics"
        >satis</hi> sit.</p>
     </div>
     <div type="textpart" subtype="section" n="3">
      <p>quid enim, si legibus vestris hodie reus sim, aut index Brundisinus aut Eumenes mihi
       obiciat, ut accusare potius vere quam conviciari videantur ? scilicet nec Eumenes, cum tam
       multis gravis publice ac privatim sit, alium quam me inimicum habuit;</p>
     </div>
     <div type="textpart" subtype="section" n="4">
      <p>neque ego potiorem quemquam ad ministeria facinorum quam Rammium, quem neque umquam ante
       videram nec eram postea visurus, invenire potui.</p>
     </div>
     <div type="textpart" subtype="section" n="5">
      <p>et Thebanorum, quos naufragio perisse constat, et Arthetauri caedis mihi reddenda ratio
       est; in qua tamen nihil ultra obicitur, quam interfectores eius in regno exulasse meo.</p>
     </div>
     <div type="textpart" subtype="section" n="6">
      <p>cuius condicionis iniquitatem ita non sum recusaturus, si vos quoque accipitis, ut,
       quicumque exules in Italiam aut Romam se contulerunt, his facinorum, propter quae damnati
       sunt, auctores vos fuisse fateamini.</p>
     </div>
     <div type="textpart" subtype="section" n="7">
      <p>si hoc et vos recusabitis et omnes aliae gentes, ego quoque inter ceteros ero. et hercule,
       quid adtinet cuiquam exilium patere, si nusquam exuli futurus locus est? <pb n="67"/> ego
       tamen istos,</p>
     </div>
     <div type="textpart" subtype="section" n="8">
      <p>ut primum in Macedonia esse admonitus a vobis conperi, requisitos abire ex regno iussi et
       in perpetuum interdixi finibus meis.</p>
     </div>
     <div type="textpart" subtype="section" n="9">
      <p>et haec quidem mihi tamquam causam dicenti reo obiecta sunt; illa tamquam regi et quae de
       foedere, quod mihi est vobiscum, disceptationem habeant.</p>
     </div>
     <div type="textpart" subtype="section" n="10">
      <p>nam si est in foedere ita scriptum, ut ne si bellum quidem quis inferat, tueri me regnumque
       meum liceat, mihi fatendum est, quod me armis adversus Abrupolim, socium populi Romani,
       defenderim, foedus violatum esse.</p>
     </div>
     <div type="textpart" subtype="section" n="11">
      <p>sin autem hoc et ex foedere licuit et iure gentium ita comparatum est, ut arma armis
       propulsentur, quid tandem me facere decuit, cum Abrupolis fines mei regni usque ad Amphipolim
       pervastasset, multa libera capita, magnam vim mancipiorum, multa milia pecorum abegisset?</p>
     </div>
     <div type="textpart" subtype="section" n="12">
      <p>quiescerem et paterer, donec Pellam et in regiam meam armatus pervenisset? at enim bello
       quidem iusto sum persecutus, sed vinci non oportuit eum, neque alia, quae victis accidunt,
       pati; quorum casum cum ego subierim, qui sum armis lacessitus, quid potest queri sibi
       accidisse, qui causa belli fuit?</p>
     </div>
     <div type="textpart" subtype="section" n="13">
      <p>non sum eodem modo defensurus, Romani, quod Dolopas armis coercuerim; quia, etsi non merito
       eorum, iure feci meo, cum mei regni, meae dicionis essent, vestro decreto patri adtributi
       meo.</p>
     </div>
     <div type="textpart" subtype="section" n="14">
      <p>nec, si causa reddenda sit, non vobis nec foederatis, sed iis, qui <hi rend="italics"
        >ne</hi> in servos quidem saeva atque iniusta imperia probant, plus aequo et bono saevisse
       in eos videri possum; quippe Euphranorem, praefectum a me inpositum, ita occiderunt, ut mors
       poenarum eius levissima fuerit.</p>
     </div>
    </div>
    <div type="textpart" subtype="chapter" n="42">
     <div type="textpart" subtype="section" n="1">
      <p>at cum processissem inde ad visendas Larisam et Antronas et Pteleon, qua in propinquo
       Delphi <hi rend="italics">sunt,</hi> sacrificandi causa, <hi rend="italics">ut</hi> multo
       ante debita vota persolverem, Delphos escendi.</p>
     </div>
     <div type="textpart" subtype="section" n="2">
      <p>et his, criminis augendi causa, cum exercitu me isse adicitur; scilicet, ut, quod nunc vos
       facere queror, urbes occuparem, arcibus inponerem praesidia.</p>
     </div>
     <div type="textpart" subtype="section" n="3">
      <p>vocate in concilium Graeciae civitates, per quas iter feci, queratur unusquilibet <pb
        n="68"/> militis mei iniuriam; non recusabo, quin simulato sacrificio aliud petisse
       videar.</p>
     </div>
     <div type="textpart" subtype="section" n="4">
      <p>Aetolis et Byzantiis praesidia misimus et cum Boeotis amicitiam fecimus. haec, qualiacumque
       sunt, per legatos meos non solum indicata sed etiam excusata sunt saepe in senatu vestro, ubi
       aliquos ego disceptatores non tam aequos quam te, <hi rend="italics">Q.</hi> Marci, paternum
       amicum et hospitem, habebam.</p>
     </div>
     <div type="textpart" subtype="section" n="5">
      <p>sed nondum Romam accusator Eumenes venerat, qui calumniando omnia detorquendoque suspecta
       et invisa efficeret et persuadere vobis conaretur, non posse Graeciam in libertate esse et
       vestro munere frui, quoad regnum Macedoniae incolume esset.</p>
     </div>
     <div type="textpart" subtype="section" n="6">
      <p>circumagetur hic orbis; erit mox, qui arguat nequiquam Antiochum ultra iuga Tauri emotum;
       graviorem multo Asiae, quam Antiochus fuerit, Eumenen esse; conquiescere socios vestros non
       posse, quoad regia Pergami sit; eam arcem supra capita finitimarum civitatium impositam.</p>
     </div>
     <div type="textpart" subtype="section" n="7">
      <p>ego haec, Q. Marci et A. Atili, quae aut a vobis obiecta aut purgata a me sunt, talia esse
       scio, ut aures, ut animi audientium sint, nec tam referre, quid ego aut qua mente fecerim,
       quam, quomodo id vos factum accipiatis.</p>
     </div>
     <div type="textpart" subtype="section" n="8">
      <p>conscius mihi sum nihil me scientem deliquisse, et, si quid fecerim inprudentia lapsus,
       corrigi me et emendari castigatione hac posse.</p>
     </div>
     <div type="textpart" subtype="section" n="9">
      <p>nihil certe insanabile nec, quod bello et armis persequendum esse censeatis, commisi; aut
       frustra clementiae gravitatisque vestrae fama volgata per gentes est, si talibus de causis,
       quae vix querella et expostulatione dignae sunt, arma capitis et regibus sociis bella
       infertis.</p>
     </div>
    </div>
    <div type="textpart" subtype="chapter" n="43">
     <div type="textpart" subtype="section" n="1">
      <p>haec dicenti ei cum adsensum esset, Marcius auctor fuit mittendi Romam legatos; cum
       experienda omnia ad ultimum nec praetermittendam spem ullam censuisset <hi rend="italics"
        >rex,</hi> reliqua consultatio erat, quonam modo tutum iter legatis esset.</p>
     </div>
     <div type="textpart" subtype="section" n="2">
      <p>ad id <hi rend="italics">cum</hi> necessaria petitio indutiarum videretur cuperetque
       Marcius neque aliud conloquio petisset, gravate et in magnam gratiam <pb n="69"/> petentis
       concessit.</p>
     </div>
     <div type="textpart" subtype="section" n="3">
      <p>nihil enim satis paratum ad bellum in praesentia habebant Romani, non exercitum, non ducem,
       cum Perseus, ni spes vana pacis occaecasset consilia, omnia praeparata atque instructa <hi
        rend="italics">haberet,</hi> et suo maxime tempore atque alieno hostibus incipere bellum
       posset.</p>
     </div>
     <div type="textpart" subtype="section" n="4">
      <p>ab hoc conloquio, fide indutiarum interposita, legati Romani in Boeotiam †</p>
     </div>
     <div type="textpart" subtype="section" n="5">
      <p>comparati sunt. ibi iam motus coeperat esse discedentibus a societate communis concilii
       Boeotorum quibusdam populis, ex quo renuntiatum erat respondisse legatos appariturum, quibus
       populis proprie societatem cum rege iungi displicuisset.</p>
     </div>
     <div type="textpart" subtype="section" n="6">
      <p>primi a Chaeronia legati, deinde a Thebis in ipso itinere occurrerunt, adfirmantes non
       interfuisse se, quo societas ea decreta esset, concilio; quos legati, nullo in praesentia
       responso dato, Chalcidem se sequi iusserunt.</p>
     </div>
     <div type="textpart" subtype="section" n="7">
      <p>Thebis magna contentio orta erat ex alio certamine. comitiis praetoris <hi rend="italics"
        >et Boeotarcharum</hi> victa pars iniuriam persequens coacta multitudine decrevit, ne
       Boeotarchae urbibus reciperentur.</p>
     </div>
     <div type="textpart" subtype="section" n="8">
      <p>exules Thespias universi concesserunt; inde — recepti enim sine cunctatione erant — Thebas
       iam mutatis animis revocati decretum faciunt, ut duodecim, qui privati coetum et concilium
       habuissent, exilio multarentur.</p>
     </div>
     <div type="textpart" subtype="section" n="9">
      <p>novus deinde praetor — Ismenias is erat, vir nobilis ac potens — capitalis poenae absentis
       eos decreto damnat. Chalcidem fugerant; inde ad Romanos Larisam profecti causam cum Perseo
       societatis in Ismeniam contulerant;</p>
     </div>
     <div type="textpart" subtype="section" n="10">
      <p>ex <hi rend="italics">ea</hi> contentione ortum certamen. utriusque <del>tamen</del> partis
       legati ad Romanos venerunt, et exules accusatoresque Ismeniae et Ismenias ipse.</p>
     </div>
    </div>
    <div type="textpart" subtype="chapter" n="44">
     <div type="textpart" subtype="section" n="1">
      <p>Chalcidem ut ventum est, aliarum civitatium principes, id quod maxume gratum erat Romanis,
       suo quique proprie decreto regiam societatem aspernati Romanis se adiungebant; Ismenias
       gentem Boeotorum in fidem Romanorum permitti aecum censebat.</p>
     </div>
     <div type="textpart" subtype="section" n="2">
      <p>inde certamine orto, nisi in tribunal legatorum perfugisset, <pb n="70"/> haud multum
       afuit, quin ab exulibus fautoribusque eorum interficeretur.</p>
     </div>
     <div type="textpart" subtype="section" n="3">
      <p>Thebae quoque ipsae, quod Boeotiae caput est, in magno motu erant, aliis ad regem
       trahentibus civitatem, aliis ad Romanos;</p>
     </div>
     <div type="textpart" subtype="section" n="4">
      <p>et turba Coronaeorum Haliartiorumque convenerat ad defendendum decretum regiae societatis.
       sed constantia principum docentium cladibus Philippi Antiochique, quanta esset vis et fortuna
       imperii Romani, victa tandem multitudo et, ut tolleretur regia societas, decrevit, et eos,
       qui auctores paciscendae amicitiae fuerant, ad satisfaciendum legatis Chalcidem misit
       fideique legatorum commendari civitatem iussit.</p>
     </div>
     <div type="textpart" subtype="section" n="5">
      <p>Thebanos Marcius et Atilius laeti audierunt auctoresque et his <hi rend="italics">et</hi>
       separatim singulis fuerunt ad renovandam amicitiam mittendi Romam legatos.</p>
     </div>
     <div type="textpart" subtype="section" n="6">
      <p>ante omnia exules restitui iusserunt et auctores regiae societatis decreto suo damnarunt.
       ita, quod maxume volebant, discusso Boeotico concilio <hi rend="italics">in Peloponnesum</hi>
       proficiscuntur Ser. Cornelio Chalcidem accersito.</p>
     </div>
     <div type="textpart" subtype="section" n="7">
      <p>Argis praebitum est iis concilium; ubi res <gap reason="lost"/> aliud a gente Achaeorum
       petierunt, quam ut mille milites darent.</p>
     </div>
     <div type="textpart" subtype="section" n="8">
      <p>id praesidium ad Chalcidem tuendam, dum Romanus exercitus in Graeciam traiceretur, missum
       est. Marcius et Atilius peractis, quae agenda in Graecia erant, principio hiemis Romam
       redierunt.</p>
     </div>
    </div>
    <div type="textpart" subtype="chapter" n="45">
     <div type="textpart" subtype="section" n="1">
      <p>inde legatio sub idem tempus in Asiam <hi rend="italics">et</hi> circum insulas missa.</p>
     </div>
     <div type="textpart" subtype="section" n="2">
      <p>tres erant legati, Ti. Claudius Sp. Postumius M. Iunius. ii circumeuntes hortabantur socios
       ad suscipiendum adversus Persea <hi rend="italics">pro</hi> Romanis bellum; et, quo quaeque
       opulentior civitas erat, eo accuratius agebant, quia minores secuturae maiorum auctoritatem
       erant.</p>
     </div>
     <div type="textpart" subtype="section" n="3">
      <p>Rhodii maximi ad omnia momenti habebantur, quia non fovere tantum, sed adiuvare etiam
       viribus suis bellum poterant, quadraginta navibus auctore Hegesilocho praeparatis;</p>
     </div>
     <div type="textpart" subtype="section" n="4">
      <p>qui cum in summo magistratu esset — prytanin ipsi vocant — , multis orationibus pervicerat
       Rhodios, ut omissa, quam saepe vanam experti essent, regum fovendorum spe Romanam <pb n="71"
       /> societatem, unam tum in terris vel viribus vel fide stabilem, retinerent.</p>
     </div>
     <div type="textpart" subtype="section" n="5">
      <p>bellum imminere cum Perseo; desideraturos Romanos eundem navalem apparatum, quem nuper
       Antiochi, quem Philippi ante bello vidissent.</p>
     </div>
     <div type="textpart" subtype="section" n="6">
      <p>trepidaturos tum repente paranda classe, cum mittenda esset, nisi reficere naves, nisi
       instruere navalibus sociis coepissent. <hi rend="italics">id</hi> eo magis enixe faciundum
       esse, ut crimina delata ab Eumene fide rerum refellerent.</p>
     </div>
     <div type="textpart" subtype="section" n="7">
      <p>his incitati quadraginta navium classem instructam ornatamque legatis Romanis
       advenientibus, ut non expectatam adhortationem esse appareret, ostenderunt.</p>
     </div>
     <div type="textpart" subtype="section" n="8">
      <p>et haec legatio magnum ad conciliandos animos civitatium Asiae momentum fuit. Decimius unus
       sine ullo effectu, captarum etiam pecuniarum ab regibus Illyriorum suspicione infamis, Romam
       redit.</p>
     </div>
    </div>
    <div type="textpart" subtype="chapter" n="46">
     <div type="textpart" subtype="section" n="1">
      <p>Perseus, cum ab conloquio Romanorum in Macedoniam recepisset sese, legatos Romam de
       incohatis cum Marcio condicionibus pacis misit; et Byzantium et Rhodum et <gap reason="lost"
       /> legatis ferendas dedit.</p>
     </div>
     <div type="textpart" subtype="section" n="2">
      <p>in litteris eadem sententia ad omnis erat, conlocutum se cum Romanorum legatis; quae
       audisset quaeque dixisset, ita disposita, ut superior fuisse in disceptatione videri
       posset.</p>
     </div>
     <div type="textpart" subtype="section" n="3">
      <p>apud Rhodios legati adiecerunt confidere pacem futuram; auctoribus enim Marcio atque Atilio
       missos Romam legatos. si pergerent Romani contra foedus movere bellum, tum omni gratia, omni
       ope adnitendum fore Rhodiis, ut reconcilient pacem;</p>
     </div>
     <div type="textpart" subtype="section" n="4">
      <p>si nihil deprecando proficiant, id agendum, ne omnium rerum ius ac potestas ad unum populum
       perveniat. cum ceterorum id interesse, tum praecipue Rhodiorum, quo plus inter alias
       civitates dignitate atque opibus excellant; quae serva atque obnoxia fore, si nullus alio sit
       quam ad Romanos respectus.</p>
     </div>
     <div type="textpart" subtype="section" n="5">
      <p>magis et litterae et verba legatorum benigne sunt audita, quam. momentum ad mutandos animos
       habuerunt; potentior esse partis melioris auctoritas coeperat.</p>
     </div>
     <div type="textpart" subtype="section" n="6">
      <p>responsum ex decreto est optare pacem Rhodios; si bellum esset, ne quid ab Rhodiis speraret
        <pb n="72"/> aut peteret rex, quod veterem amicitiam, multis magnisque meritis pace belloque
       partam, diiungeret sibi ac Romanis.</p>
     </div>
     <div type="textpart" subtype="section" n="7">
      <p>ab Rhodo redeuntes Boeotiae quoque civitates, <del>et</del> Thebas et Coroneam et
       Haliartum, adierunt, quibus expressum invitis existimabatur, ut relicta regia societate
       Romanis adiungerentur.</p>
     </div>
     <div type="textpart" subtype="section" n="8">
      <p>Thebani nihil moti sunt, quamquam et damnatis principibus et restitutis exulibus
       suscensebant Romanis.</p>
     </div>
     <div type="textpart" subtype="section" n="9">
      <p>Coronaei et Haliartii, favore quodam insito in reges, legatos in Macedoniam miserunt
       praesidium petentes, quo se adversus inpotentem superbiam Thebanorum tueri possint.</p>
     </div>
     <div type="textpart" subtype="section" n="10">
      <p>cui legationi responsum ab rege est, praesidium se propter indutias cum Romanis factas
       mittere non posse; tamen ita suadere ab Thebanorum iniuriis, qua possent, ut se vindicarent,
       ne Romanis praeberent causam in se saeviendi.</p>
     </div>
    </div>
    <div type="textpart" subtype="chapter" n="47">
     <div type="textpart" subtype="section" n="1">
      <p>Marcius et Atilius Romam cum venissent, legationem in Capitolio ita renuntiarunt, ut nulla
       re magis gloriarentur quam decepto per indutias et spem pacis rege.</p>
     </div>
     <div type="textpart" subtype="section" n="2">
      <p>adeo enim apparatibus belli fuisse instructum, ipsis nulla parata re, ut omnia opportuna
       loca praeoccupari ante ab eo potuerint, quam exercitus in Graeciam traiceretur.</p>
     </div>
     <div type="textpart" subtype="section" n="3">
      <p>spatio autem indutiarum sumpto aecum <hi rend="italics">bellum</hi> futurum: illum nihilo
       paratiorem, Romanos omnibus instructiores rebus coepturos bellum. Boeotorum quoque se
       concilium arte distraxisse, ne coniungi amplius ullo consensu Macedonibus possent.</p>
     </div>
     <div type="textpart" subtype="section" n="4">
      <p>haec ut summa ratione acta magna pars senatus adprobabat; veteres et moris antiqui memores
       negabant se in ea legatione Romanas agnoscere artes.</p>
     </div>
     <div type="textpart" subtype="section" n="5">
      <p>non per insidias et nocturna proelia, nec simulatam fugam inprovisosque ad incautum hostem
       reditus, nec ut astu magis quam vera virtute gloriarentur, bella maiores gessisse: indicere
       prius quam gerere solitos bella, denuntiare etiam interdum <hi rend="italics">pugnam et
        locum</hi> finire, in quo dimicaturi essent.</p>
     </div>
     <div type="textpart" subtype="section" n="6">
      <p>eadem fide indicatum Pyrrho regi medicum vitae eius insidiantem; eadem Faliscis <pb n="73"
       /> vinctum traditum proditorem liberorum;</p>
     </div>
     <div type="textpart" subtype="section" n="7">
      <p>religionis haec Romanae esse, non versutiarum Punicarum neque calliditatis Graecae, apud
        <hi rend="italics">quos</hi> fallere hostem quam vi superare gloriosius fuerit.</p>
     </div>
     <div type="textpart" subtype="section" n="8">
      <p>interdum in praesens tempus plus profici dolo quam virtute; sed eius demum animum in
       perpetuum vinci, cui confessio expressa sit se neque arte neque casu, sed collatis comminus
       viribus iusto ac pio esse bello superatum.</p>
     </div>
     <div type="textpart" subtype="section" n="9">
      <p>haec seniores, quibus nova ac nimis <hi rend="italics">callida minus</hi> placebat
       sapientia; vicit tamen ea pars senatus, cui potior utilis quam honesti cura erat, ut
       conprobaretur prior legatio Marci, et eodem rursus in Graeciam cum * quinqueremibus
       remitteretur iubereturque cetera, uti e re publica maxime visum esset, agere.</p>
     </div>
     <div type="textpart" subtype="section" n="10">
      <p>A. quoque Atilium miserunt ad occupandam Larisam in Thessaliam timentes, ne, si indutiarum
       dies exisset, <hi rend="italics">Perseus</hi> praesidio eo misso caput Thessaliae in
       potestate haberet.</p>
     </div>
     <div type="textpart" subtype="section" n="11">
      <p>duo milia peditum Atilius ab Cn. Sicinio accersere ad eam rem agendam iussus.</p>
     </div>
     <div type="textpart" subtype="section" n="12">
      <p>et P. Lentulo, qui ex Achaia redierat, trecenti milites Italici generis dati, ut Thebis
       daret operam, ut in potestate Boeotia esset.</p>
     </div>
    </div>
    <div type="textpart" subtype="chapter" n="48">
     <div type="textpart" subtype="section" n="1">
      <p>his praeparatis, quamquam ad bellum consilia erant destinata, senatum tamen praeberi
       legatis placuit.</p>
     </div>
     <div type="textpart" subtype="section" n="2">
      <p>eadem fere, quae in conloquio ab rege dicta erant, relata ab legatis. insidiarum Eumeni
       factarum crimen et maxima cura et minime tamen probabiliter — manifesta enim res erat —
       defensum;</p>
     </div>
     <div type="textpart" subtype="section" n="3">
      <p>cetera deprecatio erat. sed non eis animis audiebantur, qui aut doceri aut flecti possent.
       denuntiatum, extemplo moenibus urbis Romae, Italia intra tricesimum diem excederent.</p>
     </div>
     <div type="textpart" subtype="section" n="4">
      <p>P. Licinio deinde consuli, cui Macedonia provincia obvenerat, denuntiatum, ut exercitui
       diem primam quamque diceret ad conveniendum.</p>
     </div>
     <div type="textpart" subtype="section" n="5">
      <p>C. Lucretius praetor, cui classis provincia erat, cum quadraginta quinqueremibus ab urbe
       profectus; nam ex refectis navibus alias in alium usum retineri ad urbem placuit.</p>
     </div>
     <div type="textpart" subtype="section" n="6">
      <p>praemissus a praetore est frater <hi rend="italics">M.</hi> Lucretius <pb n="74"/> cum
       quinqueremi una, iussusque ab sociis ex foedere acceptis navibus ad Cephallaniam classi
       occurrere.</p>
     </div>
     <div type="textpart" subtype="section" n="7">
      <p>ab Reginis triremi una <hi rend="italics">sumpta,</hi> ab Locris duabus, ab Uritibus
       quattuor, praeter oram Italiae supervectus Calabriae extremum promunturium <del>in</del>
       Ionio mari Dyrrhachinorum, traicit.</p>
     </div>
     <div type="textpart" subtype="section" n="8">
      <p>ibi decem ipsorum Dyrrhachinorum, duodecim Issaeorum, quinquaginta quattuor Genti regis
       lembos nanctus, simulans se credere eos in usum Romanorum conparatos esse, omnibus abductis
       die tertio Corcyram, inde protinus in Cephallaniam traicit.</p>
     </div>
     <div type="textpart" subtype="section" n="9">
      <p>C. Lucretius praetor ab Neapoli profectus, superato freto, die quinto in Cephallaniam
       transmisit.</p>
     </div>
     <div type="textpart" subtype="section" n="10">
      <p>ibi stetit classis, simul opperiens, ut terrestres copiae traicerentur, simul ut onerariae
       ex agmine suo per altum dissipatae consequerentur.</p>
     </div>
    </div>
    <div type="textpart" subtype="chapter" n="49">
     <div type="textpart" subtype="section" n="1">
      <p>per hos forte dies P. Licinius consul votis in Capitolio nuncupatis paludatus ab urbe
       profectus est.</p>
     </div>
     <div type="textpart" subtype="section" n="2">
      <p>semper quidem ea res cum magna dignitate ac maiestate agitur; praecipue convertit oculos
       animosque, cum ad magnum nobilemque aut virtute aut fortuna hostem euntem consulem
       prosecuntur.</p>
     </div>
     <div type="textpart" subtype="section" n="3">
      <p>contrahit enim non officii modo cura, sed etiam studium spectaculi, ut videant ducem suum,
       cuius imperio consilioque summam rem publicam tuendam permiserunt.</p>
     </div>
     <div type="textpart" subtype="section" n="4">
      <p>subit deinde cogitatio animos, qui belli casus, quam incertus fortunae eventus communisque
       Mars belli sit;</p>
     </div>
     <div type="textpart" subtype="section" n="5">
      <p>adversa secundaque, quae inscitia et temeritate ducum clades saepe acciderint, quae contra
       bona prudentia et virtus attulerit.</p>
     </div>
     <div type="textpart" subtype="section" n="6">
      <p>quem scire mortalium, utrius mentis, utrius fortunae consulem ad bellum mittant?
       triumphantemne mox cum exercitu victore scandentem in Capitolium ad eosdem deos, a quibus
       proficiscatur, visuri, an hostibus eam praebituri laetitiam sint ? Persei autem regi,
       adversus quem ibatur, famam et bello clara Macedonum gens et Philippus pater, inter multa
       prospere gesta Romano etiam nobilitatus bello, praebebat;</p>
     </div>
     <div type="textpart" subtype="section" n="7">
      <p>tum ipsius Persei numquam, ex quo regnum accepisset, desitum belli expectatione <pb n="75"
       /> celebrari nomen.</p>
     </div>
     <div type="textpart" subtype="section" n="8">
      <p>cum his cogitationibus omnium ordinum homines proficiscentem consulem prosecuti sunt.</p>
     </div>
     <div type="textpart" subtype="section" n="9">
      <p>duo consulares tribuni militum cum eo missi, C. Claudius, Q. Mucius, et tres inlustres
       iuvenes, P. Lentulus et duo Manli Acidini: alter M. Manli, alter L. Manli filius erat.</p>
     </div>
     <div type="textpart" subtype="section" n="10">
      <p>cum iis consul Brundisium ad exercitum <hi rend="italics">profectus</hi> atque inde cum
       omnibus copiis transvectus ad Nymphaeum in Apolloniatium agro posuit castra.</p>
     </div>
    </div>
    <div type="textpart" subtype="chapter" n="50">
     <div type="textpart" subtype="section" n="1">
      <p>paucos ante dies Perseus, postquam legati ab Roma regressi praeciderant spem pacis,
       consilium habuit. ibi <hi rend="italics">aliquamdiu</hi> diversis sententiis certatum
       est.</p>
     </div>
     <div type="textpart" subtype="section" n="2">
      <p>erant, quibus vel stipendium <hi rend="italics">pendendum,</hi> si iniungeretur, vel agri
       parte cedendum, si multarent, quidquid denique aliud pacis causa patiendum esset, non
       recusandum videretur, nec committendum, ut in aleam tanti casus se regnumque daret.</p>
     </div>
     <div type="textpart" subtype="section" n="3">
      <p>si possessio haud ambigua regni maneret, multa diem tempusque adferre posse, quibus non
       amissa modo reciperare, sed timendus ultro iis esse, quos nunc timeret, posset.</p>
     </div>
     <div type="textpart" subtype="section" n="4">
      <p>ceterum multo maior pars ferocioris sententiae erat. quidquid cessisset, cum eo simul regno
       protinus cedendum esse adfirmabant.</p>
     </div>
     <div type="textpart" subtype="section" n="5">
      <p>neque enim Romanos pecunia aut agro egere, sed hoc scire, cum omnia humana, tum maxima
       quaeque et regna et imperia sub casibus multis esse.</p>
     </div>
     <div type="textpart" subtype="section" n="6">
      <p>Carthaginiensium opes fregisse sese, et cervicibus eorum praepotentem finitimum regem
       inposuisse; Antiochum progeniemque eius ultra iuga Tauri emotum;</p>
     </div>
     <div type="textpart" subtype="section" n="7">
      <p>unum esse Macedoniae regnum, et regione propincum, et quod, sicubi populo Romano sua
       fortuna labet, antiquos animos regibus suis videatur posse facere.</p>
     </div>
     <div type="textpart" subtype="section" n="8">
      <p>dum integrao <hi rend="italics">res sint, statuere</hi> apud animum suum Persea debere,
       utrum singula concedendo nudatus ad extremum opibus extorrisque regno Samothraciam aliamve
       quam insulam petere ab Romanis, ubi privatus superstes regno suo in contemptu atque inopia
       consenescat, malit, an armatus vindex fortunae dignitatisque suae,</p>
     </div>
     <div type="textpart" subtype="section" n="9">
      <p>aut, <hi rend="italics">ut</hi><pb n="76"/> viro forti dignum sit, patiatur, quodcumque
       casus belli tulerit, aut victor liberet orbem terrarum ab imperio Romano.</p>
     </div>
     <div type="textpart" subtype="section" n="10">
      <p>non esse admirabilius Romanos Graecia pelli, quam Hannibalem Italia pulsum esse. neque
       hercule videre, qui conveniat, fratri adfectanti per iniuriam regnum summa vi restitisse,
       alienigenis bene parto eo cedere.</p>
     </div>
     <div type="textpart" subtype="section" n="11">
      <p>postremo ita <hi rend="italics">de</hi> bello et pace quaeri, ut inter omnes conveniat, nec
       turpius quicquam esse quam sine certamine cessisse regno nec praeclarius quam pro dignitate
       ac maiestate omnem fortunam expertum esse.</p>
     </div>
    </div>
    <div type="textpart" subtype="chapter" n="51">
     <div type="textpart" subtype="section" n="1">
      <p>Pellae, in vetere regia Macedonum, hoc consilium erat. <q>geramus ergo</q> inquit, <q>dis
        bene iuvantibus, quando ita videtur, bellum</q>; litterisque circa praefectos dimissis,
       Citium — Macedoniae oppidum est — </p>
     </div>
     <div type="textpart" subtype="section" n="2">
      <p>copias omnis contrahit. ipse centum hostiis sacrificio regaliter Minervae, quam vocant
       Alcidemon, facto cum purpuratorum et satellitum manu profectus Citium est. eo iam omnes
       Macedonum <hi rend="italics">et</hi> externorum auxiliorum convenerant copiae.</p>
     </div>
     <div type="textpart" subtype="section" n="3">
      <p>castra ante urbem ponit omnisque armatos in campo <hi rend="italics">instruxit</hi>; summa
       omnium quadraginta <hi rend="italics">tria</hi> milia armata fuere; quorum pars ferme dimidia
       phalangitae erant;</p>
     </div>
     <div type="textpart" subtype="section" n="4">
      <p>Hippias Beroeaeus praeerat. delecta deinde et viribus et robore aetatis ex omni caetratorum
       numero duo <hi rend="italics">milia</hi> erant: agema hanc ipsi legionem vocabant; praefectos
       habebat Leonnatum et Thrasippum Eulyestas.</p>
     </div>
     <div type="textpart" subtype="section" n="5">
      <p>ceterorum caetratorum, trium ferme milium hominum, dux erat Antiphilus Edessaeus. Paeones
       et ex Paroria et Parastrymonia — sunt autem ea loca subiecta Thraciae — et Agrianes, admixtis
       etiam Threcibus incolis, trium milium ferme et ipsi expleverant numerum.</p>
     </div>
     <div type="textpart" subtype="section" n="6">
      <p>armaverat contraxeratque eos Didas Paeon, qui adulescentem Demetrium occiderat.</p>
     </div>
     <div type="textpart" subtype="section" n="7">
      <p>et armatorum duo milia Gallorum erant; praefectus Asclepiodotus ab Heraclea ex Sintis; tria
       milia Threcum liberorum suum ducem habebant. Cretensium par ferme numerus suos duces
       sequebatur. Susum Phalasarnaeum et Syllum Gnosium.</p>
     </div>
     <div type="textpart" subtype="section" n="8">
      <p>et Leonides Lacedaemonius <pb n="77"/> quingentis ex Graecia, mixto generi hominum,
       praeerat. regii is generis ferebatur, exul, damnatus frequenti concilio Achaeorum litteris ad
       Persea deprensis.</p>
     </div>
     <div type="textpart" subtype="section" n="9">
      <p>Aetolorum et Boeotorum, qui non explebant plus quam quingentorum omnes numerum, Lyco
       Achaeus praefectus erat. ex his mixtis tot populorum, tot gentium auxiliis duodecim milia
       armatorum ferme efficiebantur.</p>
     </div>
     <div type="textpart" subtype="section" n="10">
      <p>equitum ex tota Macedonia contraxerat <hi rend="italics">tria</hi> milia. venerat eodem
       Cotys, Seuthis filius, rex gentis Odrysarum, cum mille delectis equitibus, pari ferme peditum
       numero.</p>
     </div>
     <div type="textpart" subtype="section" n="11">
      <p>ita summa totius exercitus triginta novem milia peditum erant, quattuor equitum. satis
       constabat, secundum eum exercitum, quem magnus Alexander in Asiam traiecit, numquam ullius
       Macedonum regis copias tantas fuisse.</p>
     </div>
    </div>
    <div type="textpart" subtype="chapter" n="52">
     <div type="textpart" subtype="section" n="1">
      <p>sextus et vicesimus annus agebatur, ex quo petenti Philippo data pax erat;</p>
     </div>
     <div type="textpart" subtype="section" n="2">
      <p>per id omne tempus quieta Macedonia et progeniem ediderat, cuius magna pars matura militiae
       esset, et levibus bellis Thracum accolarum, quae exercerent magis quam fatigarent, sub
       adsidua tamen militia fuerat.</p>
     </div>
     <div type="textpart" subtype="section" n="3">
      <p>et diu meditatum Philippo primo, deinde et Persei Romanum bellum, omnia ut instructa
       parataque essent, effecerat.</p>
     </div>
     <div type="textpart" subtype="section" n="4">
      <p>mota parumper acies, non iusto decursu tamen, ne stetisse tantum in armis viderentur;
       armatosque, sicut erant, ad contionem vocavit.</p>
     </div>
     <div type="textpart" subtype="section" n="5">
      <p>ipse constitit in tribunali, circa se habens filios duos, quorum maior Philippus natura
       frater, adoptione filius, minor, quem Alexandrum vocabant, naturalis erat.</p>
     </div>
     <div type="textpart" subtype="section" n="6">
      <p>cohortatus est milites ad bellum; iniurias populi Romani in patrem seque commemoravit:</p>
     </div>
     <div type="textpart" subtype="section" n="7">
      <p>illum omnibus indignitatibus conpulsum ad rebellandum, inter apparatum belli fato
       oppressum; ad se simul legatos, simul milites ad occupandas Graeciae urbes missos.</p>
     </div>
     <div type="textpart" subtype="section" n="8">
      <p>fallaci dein conloquio per speciem reconciliandae pacis extractam hiemem, ut tempus ad
       conparandum haberent; consulem nunc venire cum duabus legionibus Romanis, quae <hi
        rend="italics">singulae sena milia peditum,</hi> trecenos equites habeant, <pb n="78"/> et
       pari ferme numero sociorum peditum equitumque.</p>
     </div>
     <div type="textpart" subtype="section" n="9">
      <p>eo ut accedant regum auxilia, Eumenis et Masinissae, non plus <hi rend="italics"
        >triginta</hi> septem milia peditum, duo equitum futura.</p>
     </div>
     <div type="textpart" subtype="section" n="10">
      <p>auditis hostium copiis respicerent suum ipsi exercitum, quantum numero, quantum genere
       militum praestarent tironibus raptim ad id bellum conscriptis ipsi, a pueris eruditi artibus
       militiae, tot subacti atque durati bellis.</p>
     </div>
     <div type="textpart" subtype="section" n="11">
      <p>auxilia Romanis Lydos et Phrygas et Numidas esse, sibi Thracas Gallosque, ferocissimas
       gentium. arma illos habere ea, quae sibi quisque paraverit pauper miles, Macedonas prompta ex
       regio apparatu, per tot annos patris sui cura et inpensa facta.</p>
     </div>
     <div type="textpart" subtype="section" n="12">
      <p>commeatum illis cum procul, tum omnibus sub casibus maritimis fore; se et pecuniam et
       frumentum, praeter reditus metallorum, in decem annos seposuisse.</p>
     </div>
     <div type="textpart" subtype="section" n="13">
      <p>omnia, quae deorum indulgentia, quae regia cura praeparanda fuerint, plena cumulataque
       habere Macedonas;</p>
     </div>
     <div type="textpart" subtype="section" n="14">
      <p>animos habendos esse, quos habuerint maiores eorum, qui Europa omni domita transgressi in
       Asiam incognitum famae aperuerint armis orbem terrarum nec ante vincere desierint, quam Rubro
       mari inclusis, quod vincerent, defuerit.</p>
     </div>
     <div type="textpart" subtype="section" n="15">
      <p>at hercule nunc <hi rend="italics">non</hi> de ultimis Indiae oris, sed de ipsius
       Macedoniae possessione certamen fortunam indixisse. cum patre suo gerentis bellum Romanos
       speciosum Graeciae liberandae <hi rend="italics">praetulisse</hi> titulum:</p>
     </div>
     <div type="textpart" subtype="section" n="16">
      <p>nunc propalam Macedoniam in servitutem petere, ne rex vicinus imperio sit Romano, ne gens
       bello nobilis arma habeat. haec enim tradenda superbis dominis esse cum rege regnoque, <hi
        rend="italics">si</hi> absistere bello et facere imperata velint.</p>
     </div>
    </div>
    <div type="textpart" subtype="chapter" n="53">
     <div type="textpart" subtype="section" n="1">
      <p>cum per omnem orationem satis frequenti adsensu succlamatum esset, tum vero ea vociferatio
       simul indignantium minitantiumque, partim iubentium bonum animum habere regem, exorta est, ut
       finem dicendi faceret, tantum iussis ad iter <hi rend="italics">se</hi> parare;</p>
     </div>
     <div type="textpart" subtype="section" n="2">
      <p>iam enim dici movere castra ab Nymphaeo Romanos. <hi rend="italics">contione</hi> dimissa
       ad audiendas legationes civitatium Macedoniae se <pb n="79"/> contulit.</p>
     </div>
     <div type="textpart" subtype="section" n="3">
      <p>venerant autem ad pecunias pro facultatibus quaeque suis et frumentum pollicendum ad
       bellum.</p>
     </div>
     <div type="textpart" subtype="section" n="4">
      <p>omnibus gratiae actae, remissum omnibus; satis regios apparatus ad ea dictum sufficere.
       vehicula tantum imperata, ut tormenta telorumque missilium ingentem vim praeparatam
       bellicumque aliud instrumentum veherent.</p>
     </div>
     <div type="textpart" subtype="section" n="5">
      <p>profectus inde toto exercitu, Eordaeam petens, ad Begorritim, quem vocant, lacum positis
       castris, postero die in Elimeam ad Haliacmona fluvium processit.</p>
     </div>
     <div type="textpart" subtype="section" n="6">
      <p>deinde saltu angusto superatis montibus, quos Cambunios vocant, descendit ad Azorum,
       Pythoum, Dolichen:</p>
     </div>
     <div type="textpart" subtype="section" n="7">
      <p>Tripolim vocant incolentes. haec tria oppida paulisper cunctati, quia obsides Larisaeis
       dederant, victi tamen praesenti metu in deditionem concesserunt.</p>
     </div>
     <div type="textpart" subtype="section" n="8">
      <p>benigne his appellatis, haud dubius Perrhaebos quoque idem <hi rend="italics"
        >facturos,</hi><gap reason="lost"/> urbem nihil cunctatis, qui incolebant, primo adventu
       recipit.</p>
     </div>
     <div type="textpart" subtype="section" n="9">
      <p>Cyretias oppugnare coactus primo <del>etiam</del> die acri concursu ad portas armatorum est
       repulsus; postero die omnibus copiis adortus in deditionem omnes ante noctem accepit.</p>
     </div>
    </div>
    <div type="textpart" subtype="chapter" n="54">
     <div type="textpart" subtype="section" n="1">
      <p>Mylae, proximum oppidum, ita munitum, ut inexsuperabilis munimenti spes incolas ferociores
       faceret, non portas claudere regi satis habuerunt, sed probris quoque in ipsum Macedonasque
       procacibus iaculati sunt.</p>
     </div>
     <div type="textpart" subtype="section" n="2">
      <p>quae res cum infestiorem hostem ad oppugnandum fecisset, ipsos desperatione veniae ad
       tuendos sese acrius accendit.</p>
     </div>
     <div type="textpart" subtype="section" n="3">
      <p>itaque per triduum ingentibus utrimque animis et oppugnata est <hi rend="italics">urbs
        et</hi> defensa. multitudo Macedonum ad subeundum in vicem proelium haud difficulter
       suppetebat; oppidanos, diem noctem eosdem tuentis moenia, non vulnera modo, sed etiam
       vigiliae et continens labor conficiebat.</p>
     </div>
     <div type="textpart" subtype="section" n="4">
      <p>quarto die cum et scalae undique ad muros erigerentur et porta vi maiore oppugnaretur,
       oppidani depulsa <hi rend="italics">vi</hi> muris ad portam tuendam concurrunt eruptionemque
       repentinam in hostis faciunt;</p>
     </div>
     <div type="textpart" subtype="section" n="5">
      <p>quae cum irae magis inconsultae quam verae fiduciae virium esset, pauci et fessi ab
       integris pulsi terga <hi rend="italics">dederunt</hi> fugientes <pb n="80"/> que per patentem
       portam hostes acceperunt.</p>
     </div>
     <div type="textpart" subtype="section" n="6">
      <p>ita capta urbs ac direpta est; libera quoque corpora, quae caedibus superfuerunt, venum
       data. diruto magna ex parte et incenso oppido profectus ad Phalannam castra movit, inde
       postero die Gyrtonem pervenit.</p>
     </div>
     <div type="textpart" subtype="section" n="7">
      <p>quo cum T. Minucium Rufum et Hippiam, Thessalorum praetorem, cum praesidio intrasse
       accepisset, ne temptata quidem oppugnatione praetergressus, Elatiam et Gonnum perculsis
       inopinato adventu oppidanis recepit.</p>
     </div>
     <div type="textpart" subtype="section" n="8">
      <p>utraque oppida in faucibus sunt, qua Tempe <hi rend="italics">adeuntur,</hi> magis Gonnus.
       itaque et firmiore id praesidio tutum equitum peditumque, ad hoc fossa triplici ac vallo
       munitum reliquit.</p>
     </div>
     <div type="textpart" subtype="section" n="9">
      <p>ipse ad Sycurium progressus opperiri ibi hostium adventum statuit; simul et frumentari
       passim exercitum iubet in subiecto hostium agro.</p>
     </div>
     <div type="textpart" subtype="section" n="10">
      <p>namque Sycurium est sub radicibus Ossae montis. <hi rend="italics">is,</hi> qua in meridiem
       vergit, subiectos habet Thessaliae campos, ab tergo Macedoniam atque Magnesiam.</p>
     </div>
     <div type="textpart" subtype="section" n="11">
      <p>ad has opportunitates accedit summa salubritas et copia pluribus circumiectis fontibus
       perennium aquarum.</p>
     </div>
    </div>
    <div type="textpart" subtype="chapter" n="55">
     <div type="textpart" subtype="section" n="1">
      <p>consul Romanus, per eosdem dies Thessaliam cum exercitu petens, iter expeditum primo per
       Epirum habuit;</p>
     </div>
     <div type="textpart" subtype="section" n="2">
      <p>deinde, postquam in Athamaniam est transgressus, asperi ac prope invii soli, cum ingenti
       difficultate parvis itineribus aegre Gomphos pervenit;</p>
     </div>
     <div type="textpart" subtype="section" n="3">
      <p>cui si vexatis hominibus equisque tironem exercitum ducenti acie instructa et loco suo et
       tempore obstitisset rex, ne Romani quidem abnuunt magna sua cum clade fuisse pugnaturos.</p>
     </div>
     <div type="textpart" subtype="section" n="4">
      <p>postquam Gomphos sine certamine ventum est, praeter gaudium periculosi saltus superati,
       contemptus quoque hostium adeo <sic>ignoruntium</sic> opportunitates suas accessit.</p>
     </div>
     <div type="textpart" subtype="section" n="5">
      <p>sacrificio rite perfecto consul et frumento dato militibus paucos ad requiem iumentorum
       hominumque moratus dies, cum audiret vagari Macedonas effusos per Thessaliam vastarique
       sociorum agros, satis iam refectum militem ad Larisam ducit.</p>
     </div>
     <div type="textpart" subtype="section" n="6">
      <p>inde cum tria milia ferme abesset, ad Tripolim — Scaeam vocant <pb n="81"/> — , super
       Peneum amnem posuit castra.</p>
     </div>
     <div type="textpart" subtype="section" n="7">
      <p>per idem tempus Eumenes ad Chalcidem navibus accessit cum Attalo atque Athenaeo fratribus,
       Philetaero fratre relicto Pergami ad tutelam regni. Chalcide cum Attalo et quattuor milibus
       peditum, mille equitum ad consulem venit;</p>
     </div>
     <div type="textpart" subtype="section" n="8">
      <p>Chalcide relicta duo milia peditum, quibus Athenaeus praepositus. et alia eodem auxilia
       Romanis ex omnibus undique Graeciae populis convenerunt, quorum pleraque — adeo parva erant —
       in oblivionem adducta.</p>
     </div>
     <div type="textpart" subtype="section" n="9">
      <p>Apolloniatae trecentos equites, centum pedites miserunt. Aetolorum alae unius instar erat,
       quantum ab tota gente equitum venerat, et Thessalorum, <hi rend="italics">quorum</hi> omnis
       equitatus speratus erat, non plus quam trecenti erant equites in castris Romanis.</p>
     </div>
     <div type="textpart" subtype="section" n="10">
      <p>Achaei iuventutis suae, Cretico maxime armatu, ad mille quingentos dederunt.</p>
     </div>
    </div>
    <div type="textpart" subtype="chapter" n="56">
     <div type="textpart" subtype="section" n="1">
      <p>sub idem tempus et C. Lucretius praetor, qui navibus praeerat ad Cephallaniam, M. Lucretio
       fratre cum classe super Maleum Chalcidem iusso petere, ipse triremem conscendit, sinum
       Corinthium petens ad praeoccupandas in Boeotia res.</p>
     </div>
     <div type="textpart" subtype="section" n="2">
      <p>tardior ei navigatio propter infirmitatem corporis fuit.</p>
     </div>
     <div type="textpart" subtype="section" n="3">
      <p>M. Lucretius, Chalcidem adveniens, cum a P. Lentulo Haliartum oppugnari audisset, nuntium,
       praetoris verbis qui abscedere eum inde iuberet, misit.</p>
     </div>
     <div type="textpart" subtype="section" n="4">
      <p>Boeotorum iuventute, quae pars cum Romanis stabat, eam rem adgressus legatus a moenibus
       abscessit.</p>
     </div>
     <div type="textpart" subtype="section" n="5">
      <p>haec soluta obsidio locum alteri novae obsidioni dedit; namque extemplo M. Lueretius cum
       exercitu navali, decem milibus armatorum, ad hoc duobus milibus regiorum, qui sub Athenaeo
       erant, Haliartum circumsedit; parantibusque iam oppugnare supervenit a Creusa praetor.</p>
     </div>
     <div type="textpart" subtype="section" n="6">
      <p>ad idem fere tempus et ab sociis naves Chalcidem convenerunt, duae Punicae quinqueremes,
       duae ab Heraclea ex Ponto triremes, quattuor Chalcedone, totidem Samo, tum quinque Rhodiae
       quadriremes.</p>
     </div>
     <div type="textpart" subtype="section" n="7">
      <p>has praetor, quia nusquam erat maritumum bellum, remisit sociis. et Q. Marcius Chalcidem
        <pb n="82"/> navibus venit, Alope <hi rend="italics">Pthiotica</hi> capta, Larisa, quae
       Cremaste dicitur, oppugnata.</p>
     </div>
     <div type="textpart" subtype="section" n="8">
      <p>cum hic status in Boeotia esset, Perseus, cum ad Sycurium, sicut ante dictum est, stativa
       haberet, frumento undique circa ex agris convecto,</p>
     </div>
     <div type="textpart" subtype="section" n="9">
      <p>ad vastandum Pheraeorum <hi rend="italics">agrum</hi> misit, ratus ad invandas sociorum
       urbes longius a castris abstractos deprehendi Romanos posse.</p>
     </div>
     <div type="textpart" subtype="section" n="10">
      <p>quos cum eo tumultu nihil motos animadvertisset, <gap reason="lost"/> praedam quidem
       praeterquam hominum — pecora autem maxume omnis generis fuere — divisit ad epulandum
       militibus <gap reason="lost"/>.</p>
     </div>
    </div>
    <div type="textpart" subtype="chapter" n="57">
     <div type="textpart" subtype="section" n="1">
      <p>sub idem deinde tempus consilium et consul et rex habuerunt, unde bellum ordirentur.</p>
     </div>
     <div type="textpart" subtype="section" n="2">
      <p>regiis creverant animi vastatione concessa sibi ab hoste Pheraei agri; itaque eundum inde
       ad castra nec dandum ultra spatium cunctandi censebant.</p>
     </div>
     <div type="textpart" subtype="section" n="3">
      <p>et Romani sentiebant cunctationem suam infamem apud socios esse, maxume indigne ferentis
       non latam Pheraeis opem.</p>
     </div>
     <div type="textpart" subtype="section" n="4">
      <p>consultantibus, quid agerent — aderant autem Eumenes et Attalus in consilio — , trepidus
       nuntius adfert hostem magno agmine adesse. consilio dimisso signum extemplo datur, ut arma
       capiant.</p>
     </div>
     <div type="textpart" subtype="section" n="5">
      <p>interim placet ex regiis auxiliis centum equites et parem numerum iaculatorum peditum
       exire.</p>
     </div>
     <div type="textpart" subtype="section" n="6">
      <p>Perseus <hi rend="italics">hora</hi> ferme diei quarta, cum paulo plus mille passus abesset
       a castris Romanis, consistere signa peditum iussit; praegressus ipse cum equitibus ac levi
       armatura; et Cotys cum eo ducesque aliorum auxiliorum praecesserunt.</p>
     </div>
     <div type="textpart" subtype="section" n="7">
      <p>minus quingentos passus ab castris aberant, cum in conspectu fuere hostium equites; duae
       alae erant magna ex parte Gallorum — Cassignatus praeerat — et levis armaturea centum fere et
       quinquaginta Mysi et Cretenses.</p>
     </div>
     <div type="textpart" subtype="section" n="8">
      <p>constitit rex, incertus, quantae <hi rend="italics">hostium copiae</hi> essent. duas inde
       ex agmine turmas Threcum, duas Macedonum cum binis Cretensium cohortibus et Threcum
       misit.</p>
     </div>
     <div type="textpart" subtype="section" n="9">
      <p>proelium, cum pares numero essent neque ab hac aut illa parte nova auxilia subvenirent,
       incerta victoria finitum est. Eumenis <pb n="83"/> ferme triginta interfecti, inter quos
       Cassignatus dux Gallorum cecidit. et tunc quidem Perseus ad Sycurium copias reduxit;</p>
     </div>
     <div type="textpart" subtype="section" n="10">
      <p>postero die circa eandem horam in eumdem locum rex copias admovit plaustris cum aqua
       sequentibus; nam duodecim milium passuum <hi rend="italics">via</hi> omnis sine aqua et
       plurimi pulveris erat; adfectosque siti, si primo in conspectu dimicassent, pugnaturos fuisse
       apparebat.</p>
     </div>
     <div type="textpart" subtype="section" n="11">
      <p>cum Romani quiessent, stationibus etiam intra vallum reductis, regii quoque in castra
       redeunt. hoc per aliquot dies fecerunt, sperantes fore, ut Romani equites abeuntium
       novissimum agmen adgrederentur;</p>
     </div>
     <div type="textpart" subtype="section" n="12">
      <p>inde certamine orto, cum longius a castris eos elicuissent, facile, ubiubi essent, se, qui
       equitatu et levi armatura plus possent, conversuros aciem.</p>
     </div>
    </div>
    <div type="textpart" subtype="chapter" n="58">
     <div type="textpart" subtype="section" n="1">
      <p>postquam inceptum non succedebat, castra propius hostem movit rex et a quinque milibus
       passuum communivit.</p>
     </div>
     <div type="textpart" subtype="section" n="2">
      <p>inde luce prima in eodem, quo solebat, loco peditum acie instructa, equitatum omnem
       levemque armaturam ad castra hostium ducit.</p>
     </div>
     <div type="textpart" subtype="section" n="3">
      <p>visus et plurium et propior solito pulvis trepidationem in castris Romanis fecit. et primo
       vix creditum nuntianti est, quia prioribus continuis diebus numquam ante horam quartam hostis
       apparuerat;</p>
     </div>
     <div type="textpart" subtype="section" n="4">
      <p>tum solis ortus erat. deinde ut plurium clamore et cursu a portis dubitatio exempta est,
       tumultus ingens oboritur. tribuni praefectique et centuriones in praetorium, miles ad sua
       quisque tentoria discurrit.</p>
     </div>
     <div type="textpart" subtype="section" n="5">
      <p>minus quingentos passus a vallo instruxerat Perseus suos circa tumulum, quem Callinicum
       vocant.</p>
     </div>
     <div type="textpart" subtype="section" n="6">
      <p>laevo cornu Cotys rex praeerat cum omnibus suae gentis; equitum ordines levis armatura
       interposita distinguebat. in dextro cornu Macedones erant equites, intermixti turmis eorum
       Cretenses;</p>
     </div>
     <div type="textpart" subtype="section" n="7">
      <p>huic armaturae Midon Beroeaeus, equitibus et summae partis eius Meno Antigonensis
       praeerat.</p>
     </div>
     <div type="textpart" subtype="section" n="8">
      <p>proximi cornibus constiterant regii equites, et, mixtum genus, delecta plurium gentium
       auxilia; Patrocles Antigonensis his et Paeoniae praefectus Didas erant praepositi.</p>
     </div>
     <div type="textpart" subtype="section" n="9">
      <p>medius omnium rex erat; <pb n="84"/> circa eum agema quod vocant, equitumque sacrae
       alae.</p>
     </div>
     <div type="textpart" subtype="section" n="10">
      <p>ante se statuit funditores iaculatoresque: quadringentorum manus utraque numerum explebat;
       Ionem Thessalonicensem et Artemona Dolopem iis praefecit. sic regii constiterant.</p>
     </div>
     <div type="textpart" subtype="section" n="11">
      <p>consul intra vallum peditum acie instructa et ipse equitatum omnem cum levi armatura
       emisit;</p>
     </div>
     <div type="textpart" subtype="section" n="12">
      <p>pro vallo instructi sunt. dextro cornu praepositus C. Licinius Crassus, consulis frater,
       cum omni Italico equitatu, velitibus intermixtis; sinistro M. Valerius Laevinus sociorum ex
       Graecis populis equites habebat <hi rend="italics">et</hi> eiusdem gentis levem
       armaturam;</p>
     </div>
     <div type="textpart" subtype="section" n="13">
      <p>mediam autem aciem cum delectis equitibus extraordinariis tenebat Q. Mucius. ducenti
       equites Galli ante signa horum instructi et de auxiliis Eumenis Cyrtiorum gentis
       trecenti.</p>
     </div>
     <div type="textpart" subtype="section" n="14">
      <p>Thessali quadringenti equites parvo intervallo super laevum cornu locati. Eumenes rex
       Attalusque cum omni manu sua ab tergo inter postremam aciem ac vallum steterunt.</p>
     </div>
    </div>
    <div type="textpart" subtype="chapter" n="59">
     <div type="textpart" subtype="section" n="1">
      <p>in hunc modum maxime instructae acies, par ferme utrimque numerus equitum ac levis
       armaturae, concurrunt, a funditoribus iaculatoribusque, qui praecesserant, proelio orto.</p>
     </div>
     <div type="textpart" subtype="section" n="2">
      <p>primi omnium Thraces, haud secus quam diu claustris retentae ferae, ita concitati cum
       ingenti clamore in dextrum cornu, Italicos equites, incurrerunt,</p>
     </div>
     <div type="textpart" subtype="section" n="3">
      <p>ut usu belli et ingenio inpavida gens turbaretur <gap reason="lost"/><hi rend="italics"
        >gladiis</hi> hastas petere pedites <gap reason="lost"/> nunc succidere crura <hi
        rend="italics">equis,</hi> nunc ilia suffodere.</p>
     </div>
     <div type="textpart" subtype="section" n="4">
      <p>Perseus, in mediam invectus aciem, Graecos primo impetu avertit; quibus <hi rend="italics"
        >fusis</hi> cum gravis ab tergo instaret hostis, Thessalorum equitatus, <hi rend="italics"
        >qui a laevo</hi> cornu brevi spatio diiunctus in subsidiis fuerat extra concursum, primo
       spectator certaminis, deinde inclinata re maxumo usui fuit.</p>
     </div>
     <div type="textpart" subtype="section" n="5">
      <p>cedentes enim sensim integris ordinibus, postquam se Eumenis auxiliis adiunxerunt, et cum
       eo tutum inter ordines suos receptum sociis fuga dissipatis dabant et, cum minus conferti
       hostes instarent, progredi etiam ausi multos fugientium obvios exceperunt.</p>
     </div>
     <div type="textpart" subtype="section" n="6">
      <p>nec regii, sparsi iam <pb n="85"/> ipsi passim sequendo, cum ordinatis et certo
       incedentibus gradu manus conserere audebant.</p>
     </div>
     <div type="textpart" subtype="section" n="7">
      <p>cum victor equestri proelio rex <gap reason="lost"/> parvo momento si adiuvisset debellatum
       esse, et opportune adhortanti supervenit phalanx, quam sua sponte, ne audaci coepto deessent,
       Hippias et Leonnatus raptim adduxerant, postquam prospere pugnasse equitem acceperunt.</p>
     </div>
     <div type="textpart" subtype="section" n="8">
      <p>fluctuante rege inter spem metumque tantae rei conandae Cretensis Euander, quo ministro
       Delphis ad insidias Eumenis regis usus erat, postquam agmen peditum venientium sub signis
       vidit,</p>
     </div>
     <div type="textpart" subtype="section" n="9">
      <p>ad regem accurrit et monere institit, ne elatus felicitate summam rerum temere in non
       necessariam aleam daret;</p>
     </div>
     <div type="textpart" subtype="section" n="10">
      <p>si contentus bene re gesta quiesset eo die, vel pacis honestae condicionem habiturum vel
       plurimos belli socios, qui fortunam sequerentur, si bellare mallet.</p>
     </div>
     <div type="textpart" subtype="section" n="11">
      <p>in hoc consilium pronior erat animus regis. itaque conlaudato Euandro signa referri
       peditumque agmen redire in castra iubet, equitibus receptui canere.</p>
     </div>
    </div>
    <div type="textpart" subtype="chapter" n="60">
     <div type="textpart" subtype="section" n="1">
      <p>cedidere eo die ab Romanis ducenti equites, duo milia haud minus peditum; capti sescenti
       ferme. ex regiis autem viginti equites, quadraginta pedites interfecti.</p>
     </div>
     <div type="textpart" subtype="section" n="2">
      <p>postquam rediere in castra victores, omnes quidem laeti, ante alios Thracum insolens
       laetitia eminebat; cum cantu enim superfixa <hi rend="italics">hastis</hi> capita hostium
       portantes redierunt.</p>
     </div>
     <div type="textpart" subtype="section" n="3">
      <p>apud Romanos non maestitia tantum ex male gesta re, sed pavor etiam erat, ne extemplo
       castra hostis adgrederetur. Eumenes <hi rend="italics">consuli</hi> suadere, ut trans Peneum
       transferret castra, ut pro munimento amnem haberet, dum perculsi milites animos
       colligerent.</p>
     </div>
     <div type="textpart" subtype="section" n="4">
      <p>consul moveri flagitio timoris fatendi; victus tamen ratione, silentio noctis transductis
       copiis, castra in ulteriore ripa communivit.</p>
     </div>
     <div type="textpart" subtype="section" n="5">
      <p>rex postero die ad lacessendos proelio hostes progressus, postquam trans amnem in tuto
       posita castra animadvertit, fatebatur quidem peccatum, quod pridie non institisset victis,
       sed aliquanto maiorem culpam esse, quod nocte foret cessatum;</p>
     </div>
     <div type="textpart" subtype="section" n="6">
      <p>nam, ut neminem alium suorum moveret, levi armatura inmissa, <pb n="86"/> trepidantium in
       transitu fluminis hostium deleri magna ex parte copias potuisse.</p>
     </div>
     <div type="textpart" subtype="section" n="7">
      <p>Romanis quidem praesens pavor demptus erat, in tuto castra habentibus; damnum inter cetera
       praecipue famae movebat.</p>
     </div>
     <div type="textpart" subtype="section" n="8">
      <p>et in consilio apud consulem pro se quisque in Aetolos conferebant causam : ab iis fugae
       terrorisque principium ortum;</p>
     </div>
     <div type="textpart" subtype="section" n="9">
      <p>secutos pavorem Aetolorum et ceteros socios Graecorum populorum. quinque principes
       Aetolorum, qui primi terga vertentes conspecti dicebantur, <hi rend="italics">Romam
        missi.</hi> Thessali pro contione laudati, ducesque eorum etiam virtutis causa donati.</p>
     </div>
     <div type="textpart" subtype="section" n="10">
      <p/>
     </div>
    </div>
    <div type="textpart" subtype="chapter" n="61">
     <div type="textpart" subtype="section" n="1">
      <p>ad regem spolia caesorum hostium referebantur.</p>
     </div>
     <div type="textpart" subtype="section" n="2">
      <p><del>dona</del> ex his aliis arma insignia, aliis equos, quibusdam captivos dono dabat.
       scuta erant supra mille quingenta; loricae thoracesque mille amplius summam explebant;
       galearum gladiorumque et missilium omnis generis maior aliquanto numerus.</p>
     </div>
     <div type="textpart" subtype="section" n="3">
      <p>haec per se ampla laetaque multiplicata verbis regis, quae ad contionem vocato exercitu
       habuit.</p>
     </div>
     <div type="textpart" subtype="section" n="4">
      <p>"praeiudicatum eventum belli habetis. meliorem partem hostium, equitatum Romanum, quo
       invictos se esse gloriabantur, fudistis.</p>
     </div>
     <div type="textpart" subtype="section" n="5">
      <p>equites enim illis principes iuventutis, equites seminarium senatus; inde lectos in patres
       consules, inde imperatores creant: horum spolia paulo divisimus inter vos.</p>
     </div>
     <div type="textpart" subtype="section" n="6">
      <p>nec minorem de legionibus peditum victoriam habetis, quae nocturna fuga vobis subtractae
       naufragorum trepidatione passim natantium flumen conpleverunt.</p>
     </div>
     <div type="textpart" subtype="section" n="7">
      <p>sed facilius nobis sequentibus victos Peneum superare erit, quam illis trepidantibus fuit;
       transgressique extemplo castra oppugnabimus, quae hodie cepissemus, ni fugissent;</p>
     </div>
     <div type="textpart" subtype="section" n="8">
      <p>aut si acie decernere volent, eundem pugnae pedestris eventum expectate, qui equitum in
       certamine fuit."et qui vicerant,</p>
     </div>
     <div type="textpart" subtype="section" n="9">
      <p>alacres, spolia caesorum hostium umeris gerentes, decora sua audivere, ex eo, quod
       acciderat, spem futuri praecipientes,</p>
     </div>
     <div type="textpart" subtype="section" n="10">
      <p>et pedites aliena gloria accensi, praecipue qui Macedonum phalangis erant, sibi quoque et
       navandae <pb n="87"/> regi operae et similem gloriam ex hoste pariendi occasionem <hi
        rend="italics">optabant</hi>.</p>
     </div>
     <div type="textpart" subtype="section" n="11">
      <p>contione dimissa, postero die profectus inde ad Mopselum posuit castra. tumulus hic ante
       Tempe eminet et Larisa medius abest Gonnum <hi rend="italics">eunti.</hi></p>
     </div>
    </div>
    <div type="textpart" subtype="chapter" n="62">
     <div type="textpart" subtype="section" n="1">
      <p><hi rend="italics">Romani</hi> non abscedentes ab ripa Penei tulerunt in locum tutiorem
       castra.</p>
     </div>
     <div type="textpart" subtype="section" n="2">
      <p>eo Misagenes Numida venit cum mille equitibus, pari peditum numero, ad hoc elephantis
       duobus et viginti.</p>
     </div>
     <div type="textpart" subtype="section" n="3">
      <p>per eos dies consilium habenti regi de summa <hi rend="italics">rerum,</hi>cum iam
       consedisset ferocia ab re bene gesta, ausi sunt quidam amicorum consilium dare, ut secunda
       fortuna in condicionem honestae pacis uteretur potius, quam spe vana evectus in casum
       inrevocabilem se daret.</p>
     </div>
     <div type="textpart" subtype="section" n="4">
      <p>modum inponere secundis rebus nec nimis credere serenitati praesentis fortunae, prudentis
       hominis et merito felicis esse.</p>
     </div>
     <div type="textpart" subtype="section" n="5">
      <p>mitteret ad consulem, qui foedus in easdem leges renovarent, quibus Philippus pater eius
       pacem ab T. Quinctio victore accepisset.</p>
     </div>
     <div type="textpart" subtype="section" n="6">
      <p>neque finiri bellum magnificentius quam ab tam memorabili pugna <hi rend="italics">posse,
        neque</hi> spem firmiorem pacis perpetuae dari, quam quae perculsos adverso proelio Romanos
       molliores factura sit ad paciscendum.</p>
     </div>
     <div type="textpart" subtype="section" n="7">
      <p>quodsi Romani tum quoque insita pertinacia aequa aspernarentur, deos hominesque et
       moderationis Persei et illorum pervicacis superbiae futuros testes.</p>
     </div>
     <div type="textpart" subtype="section" n="8">
      <p>numquam ab talibus consiliis abhorrebat regis animus. itaque <hi rend="italics">ut</hi>
       plurium adsensu conprobata est sententia, legati ad consulem missi;</p>
     </div>
     <div type="textpart" subtype="section" n="9">
      <p>adhibito frequenti consilio auditi sunt.</p>
     </div>
     <div type="textpart" subtype="section" n="10">
      <p>pacem petiere, vectigal, quantum Philippus pactus esset, daturum Persea Romanis
       pollicentes; urbibus, agris locisque, quibus Philippus cessisset, cessurum <hi rend="italics"
        >quam</hi> primum.</p>
     </div>
     <div type="textpart" subtype="section" n="11">
      <p>haec legati. summotis his cum consultarent, Romana constantia vicit in consilio. ita tum
       mos erat, in <hi rend="italics">adversis rebus</hi> voltum secundae fortunae gerere, moderari
       animo in secundis.</p>
     </div>
     <div type="textpart" subtype="section" n="12">
      <p>responderi placuit, ita pacem dari, si de summa rerum liberum senatui permittat rex de se
       deque universa Macedonia statuendi ius.</p>
     </div>
     <div type="textpart" subtype="section" n="13">
      <p>haec cum renuntiassent legati, <pb n="88"/> miraculo ignaris <hi rend="italics">Romani</hi>
       moris pertinacia esse, et plerique vetare amplius mentionem pacis facere;</p>
     </div>
     <div type="textpart" subtype="section" n="14">
      <p>ultro mox quaesituros, quod oblatum fastidiant. Perseus hanc ipsam superbiam — quippe ex
       fiducia virium esse — timere, et summam pecuniae augens, si pretio pacem emere posset, non
       destitit animum consulis temptare.</p>
     </div>
     <div type="textpart" subtype="section" n="15">
      <p>postquam nihil ex eo, quod primo responderat, mutabat, desperata pace ad Sycurium, unde
       profectus erat, redit, belli casum de integro temptaturus.</p>
     </div>
    </div>
    <div type="textpart" subtype="chapter" n="63">
     <div type="textpart" subtype="section" n="1">
      <p>fama equestris pugnae vulgata per Graeciam nudavit voluntates hominum. non enim solum qui
       partis Macedonum erant, sed plerique ingentibus Romanorum obligati beneficiis, quidam vim
       superbiamque experti <hi rend="italics">Persei,</hi> laeti eam famam accepere,</p>
     </div>
     <div type="textpart" subtype="section" n="2">
      <p>non ob aliam causam quam pravo studio, quo etiam in certaminibus ludicris vulgus utitur,
       deteriori atque infirmiori favendo.</p>
     </div>
     <div type="textpart" subtype="section" n="3">
      <p>eodem tempore in Boeotia summa vi Haliartum Lucretius praetor oppugnabat; et quamquam nec
       habebant externa auxilia obsessi praeter Coronaeorum iuniores, qui prima obsidione moenia
       intraverant, neque sperabant, tamen ipsi animis magis quam viribus resistebant.</p>
     </div>
     <div type="textpart" subtype="section" n="4">
      <p>nam et eruptiones in opera crebro faciebant, et arietem admotum nunc <hi rend="italics"
        >saxis ingentibus, nunc</hi> libramento plumbi gravatum ad terram urguebant, et si qua
       declinare nequiverant ictum, pro diruto muro novum tumultuario opere, raptim ex ipsa ruinae
       strage congestis saxis, extruebant.</p>
     </div>
     <div type="textpart" subtype="section" n="5">
      <p>cum operibus lentior <hi rend="italics">oppugnatio</hi> esset, scalas per manipulos dividi
       praetor iussit, ut corona undique moenia adgressurus, eo magis suffecturam ad id multitudinem
       ratus, quod, qua parte palus urbem cingit, nec adtinebat oppugnari nec poterat.</p>
     </div>
     <div type="textpart" subtype="section" n="6">
      <p>ipse ab ea parte, qua duae turres quodque inter eas muri erat, <hi rend="italics"
        >corruerat,</hi> duo milia militum delectorum admovit, <hi rend="italics">ut</hi> eodem
       tempore, quo ipse transcendere ruinas conaretur, concursu adversus se oppidanorum facto, <pb
        n="89"/> scalis vacua defensoribus moenia capi parte aliqua possent.</p>
     </div>
     <div type="textpart" subtype="section" n="7">
      <p>haud segniter oppidani vim eius arcere parant. nam super stratum ruinis locum fascibus
       aridis sarmentorum iniectis stantes cum ardentibus facibus accensuros eam se saepem
       minabantur, ut, incendio intersaepti ab hoste, spatium ad obiciendum interiorem murum
       haberent.</p>
     </div>
     <div type="textpart" subtype="section" n="8">
      <p>quod inceptum eorum fors inpediit; nam tantus repente effusus est imber, ut nec accendi
       facile pateretur et extingueret accensa.</p>
     </div>
     <div type="textpart" subtype="section" n="9">
      <p>itaque et transitus per distracta fumantia virgulta patuit, et in unius loci praesidium
       omnibus versis moenia quoque pluribus simul partibus scalis capiuntur.</p>
     </div>
     <div type="textpart" subtype="section" n="10">
      <p>in primo tumultu captae urbis seniores inpubesque, quos casus obvios obtulit, passim caesi;
       armati in arcem confugerunt; et postero die, cum spei nihil superesset, deditione facta sub
       corona venierunt.</p>
     </div>
     <div type="textpart" subtype="section" n="11">
      <p>fuerunt autem duo milia ferme et quingenti. ornamenta urbis, statuae et tabulae pictae, et
       quidquid pretiosae praedae fuit, ad naves delatum; urbs diruta a fundamentis.</p>
     </div>
     <div type="textpart" subtype="section" n="12">
      <p>inde Thebas ductus exercitus; quibus sine certamine receptis urbem tradidit exulibus et qui
       Romanorum partis erant; adversae factionis hominum fautorumque regis ac Macedonum familias
       sub corona vendidit. his gestis in Boeotia ad mare ac naves redit.</p>
     </div>
    </div>
    <div type="textpart" subtype="chapter" n="64">
     <div type="textpart" subtype="section" n="1">
      <p>cum haec in Boeotia gererentur, Perseus ad Sycurium stativa dierum aliquot habuit.</p>
     </div>
     <div type="textpart" subtype="section" n="2">
      <p>ubi cum audisset raptim Romanos circa ex agris demessum frumentum convehere, deinde ante
       sua quemque tentoria spicas falcibus desecantem, quo purius frumentum tereret, ingentis
       acervos per tota castra stramentorum fecisse, ratus incendio opportuna esse, faces taedamque
       et malleolos stuppae inlitos pice parari iubet;</p>
     </div>
     <div type="textpart" subtype="section" n="3">
      <p>atque ita media nocte profectus, ut prima luce adgressus falleret.</p>
     </div>
     <div type="textpart" subtype="section" n="4">
      <p>nequiquam primae stationes oppressae: tumultu ac terrore suo ceteros excitaverunt,
       signumque datum est arma extemplo capiendi; simulque in vallo, ad portas miles instructus
       erat.</p>
     </div>
     <div type="textpart" subtype="section" n="5">
      <p><hi rend="italics">tum vero pudore coeptae</hi><pb n="90"/><hi rend="italics">temere et
        inconsulte</hi> oppugnationis castrorum Perseus <del>et</del> extemplo circumegit aciem et
       prima impedimenta ire, deinde peditum signa ferri iussit; ipse cum equitatu et levi armatura
       substitit ad agmen cogendum, ratus, id quod accidit, insecuturos ad extrema ab tergo carpenda
       hostis.</p>
     </div>
     <div type="textpart" subtype="section" n="6">
      <p>breve certamen levis armaturae maxime cum procursatoribus fuit; equites peditesque sine
       tumultu in castra redierunt. demessis circa segetibus Romani ad Crannona, intactum agrum,
       castra movent.</p>
     </div>
     <div type="textpart" subtype="section" n="7">
      <p>ibi cum securi et propter longinquitatem et viae inopis aquarum difficultatem, quae inter
       Sycurium et Crannona est, stativa haberent, repente prima luce <hi rend="italics">in</hi>
       imminentibus tumulis equitatus regius cum levi armatura visus ingentem tumultum fecit.</p>
     </div>
     <div type="textpart" subtype="section" n="8">
      <p>pridie per meridiem profecti ab Sycurio erant; peditum agmen sub lucem reliquerant in
       proxuma planitie.</p>
     </div>
     <div type="textpart" subtype="section" n="9">
      <p>stetit paulisper <hi rend="italics">Perseus</hi> in tumulis, elici posse ratus ad equestre
       certamen Romanos; qui postquam nihil movebant, equitem mittit, qui pedites referre ad
       Sycurium signa iuberet; ipse mox insecutus.</p>
     </div>
     <div type="textpart" subtype="section" n="10">
      <p>Romani equites modico intervallo sequentes, sicubi sparsos ac dissipatos invadere possent,
       postquam confertos abire signa atque ordines servantes viderunt, et ipsi in castra
       redeunt.</p>
     </div>
    </div>
    <div type="textpart" subtype="chapter" n="65">
     <div type="textpart" subtype="section" n="1">
      <p>inde offensus longinquitate itineris rex ad Mopselum castra movit; et Romani demessis
       Crannonis segetibus in Phalannaeum agrum transeunt.</p>
     </div>
     <div type="textpart" subtype="section" n="2">
      <p>ibi cum ex transfuga cognosset rex sine ullo armato praesidio passim vagantis per agros
       Romanos metere, cum <hi rend="italics">mille</hi> equitibus, duobus milibus Thracum et
       Cretensium profectus, cum, quantum adcelerare poterat, effuso agmine isset, inproviso
       adgressus est Romanos.</p>
     </div>
     <div type="textpart" subtype="section" n="3">
      <p>iuncta vehicula, pleraque onusta, mille admodum capiuntur, sescenti ferme homines.</p>
     </div>
     <div type="textpart" subtype="section" n="4">
      <p>praedam custodiendam ducendamque in castra trecentis Cretensium dedit;</p>
     </div>
     <div type="textpart" subtype="section" n="5">
      <p>ipse revocato ab effusa caede equite et reliquis peditum ducit ad proximum praesidium,
       ratus haud magno certamine <pb n="91"/> opprimi posse.</p>
     </div>
     <div type="textpart" subtype="section" n="6">
      <p>L. Pompeius tribunus militum praeerat, qui perculsos milites repentino hostium adventu in
       propinquum tumulum recepit, loci se praesidio, quia numero et viribus impar erat,
       defensurus.</p>
     </div>
     <div type="textpart" subtype="section" n="7">
      <p>ibi cum in orbem milites coegisset, ut densatis scutis ab ictu sagittarum et iaculorum sese
       tuerentur, Perseus circumdato armatis tumulo alios ascensum undique temptare iubet et
       comminus proelium conserere, alios eminus tela ingerere.</p>
     </div>
     <div type="textpart" subtype="section" n="8">
      <p>ingens Romanos terror circumstabat; nam neque conferti propellere eos, qui in tumulum
       conitebantur, poterant et, ubi ordines procursando solvissent, patebant iaculis
       sagittisque.</p>
     </div>
     <div type="textpart" subtype="section" n="9">
      <p>maxime cestrosphendonis vulnerabantur. hoc illo bello novum genus teli inventum est.
       bipalme spiculum hastili semicubitali infixum erat, crassitudine digiti;</p>
     </div>
     <div type="textpart" subtype="section" n="10">
      <p>huic abiegnae breves pinnae tres, velut sagittis solent, circumdabantur; funda media duo
       scutalia inparia habebat; cum maiori nisu libratum funditor habena rotaret, excussum velut
       glans emicabat.</p>
     </div>
     <div type="textpart" subtype="section" n="11">
      <p>cum et hoc et alio omni genere telorum pars vulnerata militum esset nec facile iam arma
       fessi sustinerent, instare rex, ut dederent se, fidem dare, praemia interdum polliceri. nec
       cuiusquam ad deditionem flectebatur animus, cum ex insperato iam obstinatis mori spes
       adfulsit.</p>
     </div>
     <div type="textpart" subtype="section" n="12">
      <p>nam cum ex frumentatoribus refugientes quidam in castra nuntiassent consuli circumsideri
       praesidium, motus periculo tot civium — nam octingenti ferme et omnes Romani erant — cum
       equitatu ac levi armatura (accesserant nova auxilia, Numidae pedites equitesque et elephanti)
       castris egreditur et tribunis militum imperat, ut legionum signa sequantur.</p>
     </div>
     <div type="textpart" subtype="section" n="13">
      <p>ipse velitibus ad firmanda levium armorum auxilia adiectis ad tumulum praecedit.</p>
     </div>
     <div type="textpart" subtype="section" n="14">
      <p>consulis latera tegunt Eumenes <hi rend="italics">et</hi> Attalus et Misagenes, regulus
       Numidarum.</p>
     </div>
    </div>
    <div type="textpart" subtype="chapter" n="66">
     <div type="textpart" subtype="section" n="1">
      <p>cum in conspectu prima signa suorum circumsessis fuerunt, Romanis quidem ab ultuma
       desperatione recreatus est animus.</p>
     </div>
     <div type="textpart" subtype="section" n="2">
      <p>Perseus, cui primum <pb n="92"/> omnium fuerat, ut contentus fortuito successu, captis
       aliquot frumentatoribus occisisque, non tereret tempus in obsidione praesidii,</p>
     </div>
     <div type="textpart" subtype="section" n="3">
      <p>secundum, ea quoque temptata utcumque, cum sciret nihil roboris secum esse, dum liceret
       intacto abire, et ipse hostium adventum elatus successu mansit et, qui phalangem arcesserent,
       propere misit;</p>
     </div>
     <div type="textpart" subtype="section" n="4">
      <p>quae et serius, quam res postulabat, et raptim acta, turbata cursu adversus instructos et
       praeparatos erat adventura. consul anteveniens extemplo proelium conseruit.</p>
     </div>
     <div type="textpart" subtype="section" n="5">
      <p>primo resistere Macedones; deinde, ut nulla re pares erant, amissis trecentis peditibus,
       viginti quattuor primoribus equitum ex ala, quam sacram vocant, inter quos Antimachus etiam
       praefectus alae cecidit, abire conantur.</p>
     </div>
     <div type="textpart" subtype="section" n="6">
      <p>ceterum iter prope ipso proelio tumultuosius fuit. phalanx trepido nuntio accita cum raptim
       duceretur, primo in angustiis captivorum agmini oblata vehiculisque frumento onustis
       haesit.</p>
     </div>
     <div type="textpart" subtype="section" n="7">
      <p>ingens ibi vexatio partis utriusque fuit, nullo expectante, <hi rend="italics">dum</hi>
       utcumque explicaretur agmen, sed armatis deicientibus <hi rend="italics">in</hi> praeceps
       inpedimenta — neque enim aliter via aperiri poterat — ,iumentis, cum stimularentur, in turba
       saevientibus.</p>
     </div>
     <div type="textpart" subtype="section" n="8">
      <p>vix ab incondito agmine captivorum expedierant sese, cum regio agmini perculsisque
       equitibus occurrunt. ibi vero clamor iubentium referre signa ruinae <del>quoque</del> prope
       similem trepidationem fecit, ut, <hi rend="italics">si</hi> hostes intrare angustias ausi
       longius insecuti essent, magna clades accipi potuerit.</p>
     </div>
     <div type="textpart" subtype="section" n="9">
      <p>consul recepto ex tumulo praesidio contentus modico successu in castra copias reduxit.
       sunt, qui eo die magno proelio pugnatum auctores sint; octo milia hostium caesa, in his
       Sopatrum et Antipatrum, regios duces; vivos captos circiter duo milia octingentos, signa
       militaria capta viginti septem.</p>
     </div>
     <div type="textpart" subtype="section" n="10">
      <p>nec incruentam victoriam fuisse; supra quattuor milia et trecentos de exercitu consulis
       cecidisse; signa sinistrae alae quinque amissa.</p>
     </div>
    </div>
    <div type="textpart" subtype="chapter" n="67">
     <div type="textpart" subtype="section" n="1">
      <p>hic dies et Romanis refecit animos et Persea perculit, ut dies paucos ad Mopselum moratus
       sepulturae <pb n="93"/> maxume militum amissorum cura, praesidio satis valido ad Gonnum
       relicto, in Macedoniam reciperet copias.</p>
     </div>
     <div type="textpart" subtype="section" n="2">
      <p>Timotheum quendam ex regiis praefectis cum modica manu relinquit ad Philam, iussum Magnetas
       ex propinquo temptare.</p>
     </div>
     <div type="textpart" subtype="section" n="3">
      <p>cum Pellam venisset, exercitu in hiberna dimisso ipse cum Cotye Thessalonicam est
       profectus.</p>
     </div>
     <div type="textpart" subtype="section" n="4">
      <p>eo fama adfertur, Autlesbim, regulum Thracum, <hi rend="italics">et</hi> Corragum, Eumenis
       praefectum, in Cotyis fines impetum fecisse et regionem, Marenen quam vocant, cepisse.</p>
     </div>
     <div type="textpart" subtype="section" n="5">
      <p>itaque dimittendum Cotyn ad sua tuenda ratus, magnis proficiscentem donis prosequitur.
       ducenta talenta, semestre stipendium, equitatui numerat, cum primo annuum dare
       constituisset.</p>
     </div>
     <div type="textpart" subtype="section" n="6">
      <p>consul postquam profectum Persea audivit, ad Gonnum castra movet, si potiri oppido posset.
       ante ipsa Tempe in faucibus situm Macedoniae claustra tutissima praebet et in Thessaliam
       opportunum Macedonibus decursum.</p>
     </div>
     <div type="textpart" subtype="section" n="7">
      <p>cum et loco et praesidio valido inexpugnabilis urbs esset, abstitit incepto. in Perrhaebiam
       flexis itineribus Malloea primo impetu capta ac direpta, Tripoli aliaque Perrhaebia recepta,
       Larisam redit.</p>
     </div>
     <div type="textpart" subtype="section" n="8">
      <p>inde Eumene atque Attalo domum remissis, Misageni Numidisque hiberna in proxumis Thessaliae
       urbibus distribuit, et partem exercitus ita per totam Thessaliam divisit, ut et hiberna
       commoda omnes haberent et praesidio urbibus essent.</p>
     </div>
     <div type="textpart" subtype="section" n="9">
      <p>Q. Mucium legatum cum duobus milibus ad obtinendam Ambraciam misit. Graecarum civitatium
       socios omnes praeter Achaeos dimisit. cum exercitus parte profectus in Achaiam Pthiotim
       Pteleum desertum fuga oppidanorum diruit a fundamentis, Antronas voluntate incolentium
       recepit.</p>
     </div>
     <div type="textpart" subtype="section" n="10">
      <p>ad Larisam deinde exercitum admovit. urbs deserta erat; in arcem omnis multitudo
       concesserat; eam oppugnare adgreditur.</p>
     </div>
     <div type="textpart" subtype="section" n="11">
      <p>primi omnium Macedones, regium praesidium, metu excesserant; a quibus relicti oppidani in
       deditionem extemplo veniunt. dubitantem inde, utrum Demetrias prius adgredienda foret, an in
       Boeotia aspiciendae <pb n="94"/> res, Thebani vexantibus eos Coronaeis in Boeotiam
       arcessebant.</p>
     </div>
     <div type="textpart" subtype="section" n="12">
      <p>et <hi rend="italics">ad</hi> horum preces <hi rend="italics">et</hi> quia hibernis aptior
       regio quam Magnesia erat, in Boeotiam duxit.</p>
     </div>
    </div>
   </div>
   <div type="textpart" subtype="book" n="43s">
    <head>periocha libri XLIII</head>
    <p>praetores aliquot eo, quod avare et crudeliter provincias administraverant, damnati sunt. P.
     Licinius Crassus pro cos. complures in Graecia urbes expugnavit et crudeliter diripuit: ob id
     captivi, qui ab eo sub corona venierant, ex s. c. postea restituti sunt. item a praefectis
     classium Romanarum multa impotenter in socios facta. res a Perse rege in Thracia prospere
     gestas continet, victis Dardanis et Illyrico, cuius rex erat Gentius. motus, qui in Hispania ab
     Olonico factus erat, ipso interempto consedit. M. Aemilius Lepidus a censoribus princeps <hi
      rend="italics">senatus</hi> lectus.</p>
   </div>
   <div type="textpart" subtype="book" n="43">
    <head>liber XLIII</head>
    <div type="textpart" subtype="chapter" n="1">
     <div type="textpart" subtype="section" n="1">
      <p>eadem aestate, qua in Thessalia <hi rend="italics">haec gesta sunt,</hi><gap reason="lost"
       /> legatus in Illyricum a consule missus opulenta duo oppida oppugnavit.</p>
     </div>
     <div type="textpart" subtype="section" n="2">
      <p>Ceremiam vi atque armis coegit in deditionem; omniaque iis sua concessit, ut opinione
       clementiae eos, qui Carnuntem, munitam urbem, incolebant, adliceret.</p>
     </div>
     <div type="textpart" subtype="section" n="3">
      <p>postquam nec, ut dederent se, conpellere neque capere obsidendo poterat, ne duabus
       oppugnationibus nequiquam fatigatus miles esset, quam prius intactam urbem reliquerat,
       diripuit.</p>
     </div>
     <div type="textpart" subtype="section" n="4">
      <p>alter consul C. Cassius nec in Gallia, quam sortitus erat, memorabile quicquam gessit et
       per Illyricum ducere legiones in Macedoniam vano incepto est conatus.</p>
     </div>
     <div type="textpart" subtype="section" n="5">
      <p>ingressum hoc iter consulem senatus ex Aquileiensium legatis cognovit, qui querentes
       coloniam suam novam <pb n="95"/> et infirmam necdum satis munitam inter infestas nationes
       Histrorum et Illyriorum esse,</p>
     </div>
     <div type="textpart" subtype="section" n="6">
      <p>cum peterent, ut senatus curae haberet, quomodo ea colonia muniretur, interrogati,
       vellentne eam rem C. Cassio consuli mandari, responderunt Cassium Aquileiam indicto exercitu
       profectum per Illyricum in Macedoniam esse.</p>
     </div>
     <div type="textpart" subtype="section" n="7">
      <p>ea res primo incredibilis visa, et pro se quisque credere Carnis forsitan aut Histris
       bellum inlatum.</p>
     </div>
     <div type="textpart" subtype="section" n="8">
      <p>tum Aquileienses: nihil se ultra scire nec audere adfirmare, quam triginta dierum frumentum
       militi datum et duces, qui ex Italia itinera in Macedoniam nossent, conquisitos
       abductosque.</p>
     </div>
     <div type="textpart" subtype="section" n="9">
      <p>enimvero senatus indignari tantum consulem ausum, ut suam provinciam relinqueret, in
       alienam transiret, exercitum novo <hi rend="italics">periculosoque</hi> itinere inter exteras
       gentes duceret, viam tot nationibus in Italiam aperiret.</p>
     </div>
     <div type="textpart" subtype="section" n="10">
      <p>decernunt frequentes, ut C. Sulpicius praetor tris ex senatu nominet legatos, qui eo die
       proficiscantur ex urbe et, quantum adcelerare possint, Cassium consulem, ubicumque sit,
       persequantur;</p>
     </div>
     <div type="textpart" subtype="section" n="11">
      <p>nuntient, ne bellum cum ulla gente moveat, nisi cum qua senatus gerendum censuerit.</p>
     </div>
     <div type="textpart" subtype="section" n="12">
      <p>legati hi profecti M. Cornelius Cethegus, M. Fulvius, P. Marcius Rex. metus de consule
       atque exercitu distulit eo tempore muniendae Aquileiae curam.</p>
     </div>
    </div>
    <div type="textpart" subtype="chapter" n="2">
     <div type="textpart" subtype="section" n="1">
      <p>Hispaniae deinde utriusque legati aliquot populorum in senatum introducti.</p>
     </div>
     <div type="textpart" subtype="section" n="2">
      <p>ii de magistratuum Romanorum avaritia superbiaque conquesti, nixi genibus ab senatu
       petierunt, ne se socios foedius spoliari vexarique quam hostis patiantur.</p>
     </div>
     <div type="textpart" subtype="section" n="3">
      <p>cum et alia indigna quererentur, manifestum autem esset pecunias captas, L. Canuleio
       praetori, qui Hispaniam sortitus erat, negotium datum est, ut in singulos, a quibus Hispani
       pecunias repeterent, quinos recuperatores ex ordine senatorio daret patronosque, quos
       vellent, sumendi potestatem faceret.</p>
     </div>
     <div type="textpart" subtype="section" n="4">
      <p>vocatis in curiam legatis recitatum est senatus consultum, iussique nominare patronos.</p>
     </div>
     <div type="textpart" subtype="section" n="5">
      <p>quattuor nominaverunt, M. Porcium Catonem, P. Cornelium Cn. F. Scipionem, L. Aemilium L. F.
       Paulum, <pb n="96"/> C. Sulpicium Gallum.</p>
     </div>
     <div type="textpart" subtype="section" n="6">
      <p>cum M. Titinio primum, qui praetor A. Manlio M. Iunio consulibus in citeriore Hispania
       fuerat, recuperatores sumpserunt. bis ampliatus, tertio absolutus est reus.</p>
     </div>
     <div type="textpart" subtype="section" n="7">
      <p>dissensio inter duarum provinciarum legatos est orta; citerioris Hispaniae populi M.
       Catonem et <hi rend="italics">P.</hi> Scipionem, ulterioris L. Paulum et Gallum Sulpicium
       patronos sumpserunt.</p>
     </div>
     <div type="textpart" subtype="section" n="8">
      <p>ad recuperatores adducti a citerioribus populis P. Furius Philus, ab ulterioribus M.
       Matienus;</p>
     </div>
     <div type="textpart" subtype="section" n="9">
      <p>ille Sp. Postumio Q. Mucio consulibus triennio ante, hic biennio prius L. Postumio M.
       Popilio consulibus praetor fuerat.</p>
     </div>
     <div type="textpart" subtype="section" n="10">
      <p>gravissimis criminibus accusati ambo ampliatique; cum dicenda de integro causa esset,
       excusati exilii causa solum vertisse. Furius Praeneste, Matienus Tibur exulatum abierunt.</p>
     </div>
     <div type="textpart" subtype="section" n="11">
      <p>fama erat prohiberi a patronis nobiles ac potentes conpellare; auxitque eam suspicionem
       Canuleius praetor, quod omissa ea re dilectum habere instituit, dein repente in provinciam
       abiit, ne plures ab Hispanis vexarentur.</p>
     </div>
     <div type="textpart" subtype="section" n="12">
      <p>ita praeteritis silentio obliteratis in futurum tamen consultum ab senatu Hispanis, quod
       impetrarunt, ne frumenti aestimationem magistratus Romanus haberet neve cogeret vicensumas
       vendere Hispanos, quanti ipse vellet, et ne praefecti in oppida sua ad pecunias cogendas
       imponerentur.</p>
     </div>
    </div>
    <div type="textpart" subtype="chapter" n="3">
     <div type="textpart" subtype="section" n="1">
      <p>et alia novi generis hominum ex Hispania legatio venit.</p>
     </div>
     <div type="textpart" subtype="section" n="2">
      <p>ex militibus Romanis et ex Hispanis mulieribus, cum quibus conubium non esset, natos se
       memorantes, supra quattuor milia hominum, orabant, ut sibi oppidum, in quo habitarent,
       daretur.</p>
     </div>
     <div type="textpart" subtype="section" n="3">
      <p>senatus decrevit, uti nomina sua apud L. Canuleium profiterentur eorumque, si quos
       manumisissent; eos Carteiam ad Oceanum deduci placere;</p>
     </div>
     <div type="textpart" subtype="section" n="4">
      <p>qui Carteiensium domi manere vellent, potestatem fieri, uti numero colonorum essent, agro
       adsignato. Latinam eam coloniam esse libertinorumque appellari.</p>
     </div>
     <div type="textpart" subtype="section" n="5">
      <p>eodem tempore ex Africa et Gulussa regulus, Masinissae filius, legatus patris, et
       Carthaginienses <pb n="97"/> venerunt.</p>
     </div>
     <div type="textpart" subtype="section" n="6">
      <p>Gulussa prior in senatum introductus et, quae missa erant ad bellum Macedonicum a patre
       suo, exposuit et, si qua praeterea vellent imperare, praestaturum merito populi Romani est
       pollicitus et monuit patres conscriptos, ut a fraude Carthaginiensium caverent:</p>
     </div>
     <div type="textpart" subtype="section" n="7">
      <p>classis eos magnae parandae consilium cepisse, specie pro Romanis et adversus Macedonas;
       ubi ea parata instructaque esset, ipsorum fore potestatis, quem hostem aut socium habeant.
       hanc iniec <gap reason="lost"/></p>
     </div>
    </div>
    <div type="textpart" subtype="chapter" n="4">
     <div type="textpart" subtype="section" n="1">
      <p>* tis tantum extitit * pavorem ingressi castra, ostentantes capita, fecerunt, ut, si
       admotus extemplo exercitus foret, capi castra potuerint.</p>
     </div>
     <div type="textpart" subtype="section" n="2">
      <p>tum quoque fuga ingens facta est; et erant, qui legatos mittendos ad pacem precibus
       petendam censerent; civitatesque conplures eo nuntio audito in deditionem venerunt.</p>
     </div>
     <div type="textpart" subtype="section" n="3">
      <p>quibus purgantibus sese culpamque in duorum amentiam conferentibus, qui se ultro ad poenam
       ipsi obtulissent, cum veniam dedisset praetor,</p>
     </div>
     <div type="textpart" subtype="section" n="4">
      <p>profectus extemplo ad alias civitates omnibus imperata facientibus quieto exercitu pacatum
       agrum, qui paulo ante ingenti tumultu arserat, peragravit.</p>
     </div>
     <div type="textpart" subtype="section" n="5">
      <p>haec lenitas praetoris, qua sine sanguine ferocissimam gentem domuerat, eo gratior plebi
       patribusque fuit, quo crudelius avariusque in Graecia bellatum et ab consule Licinio et ab
       Lucretio praetore erat.</p>
     </div>
     <div type="textpart" subtype="section" n="6">
      <p>Lucretium tribuni plebis absentem contionibus adsiduis lacerabant, cum rei publicae causa
       abesse excusaretur; sed tum adeo vicina etiam inexplorata erant, ut is eo tempore in agro suo
       Antiati esset aquamque ex manubiis Antium ex flumine Loracinae duceret.</p>
     </div>
     <div type="textpart" subtype="section" n="7">
      <p>id opus centum triginta milibus aeris locasse dicitur; tabulis quoque pictis ex praeda
       fanum Aesculapi exornavit.</p>
     </div>
     <div type="textpart" subtype="section" n="8">
      <p>invidiam infamiamque ab Lucretio averterunt in Hortensium, successorem eius, Abderitae
       legati flentes ante curiam querentesque oppidum suum ab Hortensio expugnatum ac direptum
       esse:</p>
     </div>
     <div type="textpart" subtype="section" n="9">
      <p>causam excidii fuisse urbi, quod, cum centum milia denarium et tritici quinquaginta milia
       modium imperaret, spatium <pb n="98"/> petierint, quo de ea re et ad Hostilium consulem et
       Romam mitterent legatos.</p>
     </div>
     <div type="textpart" subtype="section" n="10">
      <p>vixdum ad consulem se pervenisse et audisse oppidum expugnatum, principes securi percussos,
       sub corona ceteros venisse.</p>
     </div>
     <div type="textpart" subtype="section" n="11">
      <p>indigna res senatui visa, decreveruntque eadem de Abderitis, quae <hi rend="italics"
        >de</hi> Coronaeis decreverant priore anno, eademque pro contione edicere Q. Maenium
       praetorem iusserunt.</p>
     </div>
     <div type="textpart" subtype="section" n="12">
      <p>et legati duo, C. Sempronius Blaesus Sex. Iulius Caesar, ad restituendos in libertatem
       Abderitas missi.</p>
     </div>
     <div type="textpart" subtype="section" n="13">
      <p>iisdem mandatum, ut et Hostilio consuli et Hortensio praetori nuntiarent, senatum Abderitis
       iniustum bellum inlatum conquirique omnes, qui in servitute sint, et restitui in libertatem
       aecum censere.</p>
     </div>
    </div>
    <div type="textpart" subtype="chapter" n="5">
     <div type="textpart" subtype="section" n="1">
      <p>eodem tempore de C. Cassio, qui consul priore anno fuerat, tum tribunus militum in
       Macedonia cum A. Hostilio erat, querellae ad senatum delatae sunt, et legati regis Gallorum
       Cincibili venerunt.</p>
     </div>
     <div type="textpart" subtype="section" n="2">
      <p>frater eius verba in senatu fecit questus Alpinorum populorum agros, sociorum suorum,
       depopulatum C. Cassium esse et inde multa milia hominum in servitutem abripuisse.</p>
     </div>
     <div type="textpart" subtype="section" n="3">
      <p>sub idem tempus Carnorum Histrorumque <hi rend="italics">et</hi> Iapydum legati venerunt:
       duces sibi ab consule Cassio primum imperatos, qui in Macedoniam ducenti exercitum iter
       monstrarent;</p>
     </div>
     <div type="textpart" subtype="section" n="4">
      <p>pacatum ab se tamquam ad aliud bellum gerendum abisse. inde ex medio regressum itinere
       hostiliter peragrasse fines suos; caedes passim rapinasque et incendia facta; nec se ad id
       locorum scire, propter quam causam consuli pro hostibus fuerint.</p>
     </div>
     <div type="textpart" subtype="section" n="5">
      <p>et regulo Gallorum absenti et his populis responsum est senatum ea, quae facta querantur,
       neque scisse futura, neque, si sint facta, probare. sed indicta causa damnari absentem
       consularem virum iniurium esse, cum is rei publicae causa absit;</p>
     </div>
     <div type="textpart" subtype="section" n="6">
      <p>ubi ex Macedonia redisset C. Cassius, tum, si coram eum arguere vellent, cognita re senatum
       daturum operam, uti satisfiat.</p>
     </div>
     <div type="textpart" subtype="section" n="7">
      <p>nec responderi tantum iis gentibus, sed legatos mitti, duos ad regulum trans Alpis, tres
       circa eos populos placuit, qui <pb n="99"/> indicarent, quae patrum sententia esset.</p>
     </div>
     <div type="textpart" subtype="section" n="8">
      <p>munera mitti legatis ex binis milibus aeris censuerunt; fratri reguli haec praecipua,
       torques duo ex quinque pondo auri facti et vasa argentea quinque ex viginti pondo et duo equi
       phalerati cum agasonibus et equestria arma ac sagula, et comitibus eorum vestimenta, liberis
       servisque.</p>
     </div>
     <div type="textpart" subtype="section" n="9">
      <p>haec missa; illa petentibus data, ut denorum equorum iis commercium esset educendique ex
       Italia potestas fieret.</p>
     </div>
     <div type="textpart" subtype="section" n="10">
      <p>legati cum Gallis missi trans Alpis C. Laelius, M. Aemilius Lepidus, ad ceteros populos C.
       Sicinius, P. Cornelius Blasio, T. Memmius.</p>
     </div>
    </div>
    <div type="textpart" subtype="chapter" n="6">
     <div type="textpart" subtype="section" n="1">
      <p>multarum simul Graeciae Asiaeque civitatium legati Romam convenerunt.</p>
     </div>
     <div type="textpart" subtype="section" n="2">
      <p>primi Athenienses introducti; ii se, quod navium habuerint militumque, P. Licinio consuli
       et C. Lucretio praetori misisse exposuerunt;</p>
     </div>
     <div type="textpart" subtype="section" n="3">
      <p>quibus eos non usos frumenti sibi centum milia imperasse; quod, quamquam sterilem terram
       ararent, ipsosque etiam agrestis peregrino frumento alerent, tamen, ne deessent officio,
       confecisse; et alia, quae imperarentur, praestare paratos esse.</p>
     </div>
     <div type="textpart" subtype="section" n="4">
      <p>Milesii nihil, <hi rend="italics">quod</hi> praestitissent, memorantes, si quid imperare ad
       bellum senatus vellet, praestare se paratos esse polliciti sunt.</p>
     </div>
     <div type="textpart" subtype="section" n="5">
      <p>Alabandenses templum Urbis Romae se fecisse commemoravere ludosque anniversarios ei divae
       instituisse;</p>
     </div>
     <div type="textpart" subtype="section" n="6">
      <p>et coronam auream quinquaginta pondo, quam in Capitolio ponerent donum Iovi optimo maximo,
       attulisse et scuta equestria trecenta; ea, cui iussissent, tradituros. donum ut in Capitolio
       ponere et sacrificare liceret, petebant.</p>
     </div>
     <div type="textpart" subtype="section" n="7">
      <p>hoc <hi rend="italics">et</hi> Lampsaceni, octoginta pondo coronam adferentes,</p>
     </div>
     <div type="textpart" subtype="section" n="8">
      <p>petebant, commemorantes discessisse se a Perseo, postquam Romanus exercitus in Macedoniam
       venisset, cum sub dicione Persei et ante Philippi fuissent.</p>
     </div>
     <div type="textpart" subtype="section" n="9">
      <p>pro eo et quod imperatoribus Romanis omnia praestitissent, id se tantum orare, ut in
       amicitiam populi Romani reciperentur, et, si pax cum Perseo fieret, exciperentur, ne in
       regiam potestatem reciderent.</p>
     </div>
     <div type="textpart" subtype="section" n="10">
      <p>ceteris legatis comiter responsum; Lampsacenos <pb n="100"/> in sociorum formulam referre
       Q. Maenius praetor iussus. munera omnibus in singulos binum milium aeris data. Alabandenses
       scuta reportare ad A. Hostilium consulem in Macedoniam iussi.</p>
     </div>
     <div type="textpart" subtype="section" n="11">
      <p>et ex Africa legati simul Carthaginiensium <hi rend="italics">et Masinissae venerunt:
        legati Carthaginiensium</hi> tritici deciens centum milia et hordei quingenta indicantes se
       ad mare devecta habere, ut, quo senatus censuisset, deportarent;</p>
     </div>
     <div type="textpart" subtype="section" n="12">
      <p>id munus officiumque suum scire minus esse quam pro meritis populi Romani et voluntate sua;
       sed saepe alias bonis in rebus utriusque populi se gratorum fideliumque socium muneribus
       functos esse.</p>
     </div>
     <div type="textpart" subtype="section" n="13">
      <p>item Masinissae legati tritici eandem summam polliciti et mille et ducentos equites,
       duodecim elephantos; et si quid aliud opus esset, uti inperaret senatus: aeque propenso animo
       et, quae ipse ultro pollicitus sit, praestaturum esse.</p>
     </div>
     <div type="textpart" subtype="section" n="14">
      <p>gratiae et Carthaginiensibus et regi actae, rogatique, ut ea., quae pollicerentur, ad
       Hostilium consulem in Macedoniam deportarent. legatis in singulos binum milium aeris munera
       missa.</p>
     </div>
    </div>
    <div type="textpart" subtype="chapter" n="7">
     <div type="textpart" subtype="section" n="1">
      <p>Cretensium legatis commemorantibus se, quantum sibi imperatum a P. Licinio consule esset
       sagittariorum,</p>
     </div>
     <div type="textpart" subtype="section" n="2">
      <p>in Macedoniam misisse, cum interrogati non infitiarentur apud Persea maiorem numerum
       sagittariorum <hi rend="italics">suorum</hi> quam apud Romanos militare, responsum est,</p>
     </div>
     <div type="textpart" subtype="section" n="3">
      <p>si Cretenses bene ac naviter destinarent potiorem populi Romani quam regis Persei amicitiam
       habere, senatum quoque Romanum iis tamquam certis sociis responsum daturum esse.</p>
     </div>
     <div type="textpart" subtype="section" n="4">
      <p>interea nuntiarent suis placere senatui dare operam Cretenses, ut, quos milites intra
       praesidia regis Persei haberent, eos primo quoque tempore domum revocarent.</p>
     </div>
     <div type="textpart" subtype="section" n="5">
      <p>Cretensibus cum hoc responso dimissis Chalcidenses vocati, quorum legatio ipso introitu
       movit, quod Micythion, princeps eorum, pedibus captus lectica est introlatus;</p>
     </div>
     <div type="textpart" subtype="section" n="6">
      <p>ultimae necessitatis extemplo visa res, in qua ita adfecto excusatio valetudinis aut ne
       ipsi quidem <pb n="101"/> petenda visa foret aut data petenti non esset.</p>
     </div>
     <div type="textpart" subtype="section" n="7">
      <p>cum sibi nihil vivi relicum praeterquam linguam ad deplorandas patriae suae calamitates
       praefatus esset, exposuit civitatis primum suae benefacta et vetera et ea, quae Persei bello
       praestitissent ducibus exercitibusque Romanis;</p>
     </div>
     <div type="textpart" subtype="section" n="8">
      <p>tum quae primo C. Lucretius in populares suos praetor Romanus superbe, avare, crudeliter
       fecisset; deinde quae tum cum maxime L. Hortensius faceret.</p>
     </div>
     <div type="textpart" subtype="section" n="9">
      <p>quem ad modum omnia sibi, etiam iis, quae patiantur, tristiora, patienda esse ducant
       potius, quam fide decedant, sic, quod ad Lucretium Hortensiumque attineret, scire tutius
       fuisse claudere portas quam in urbem eos accipere.</p>
     </div>
     <div type="textpart" subtype="section" n="10">
      <p>qui exclusissent eos, Emathiam, Amphipolim, Maroneam, Aenum incolumes esse. apud se templa
       omnibus ornamentis spoliata; conpilataque sacrilegiis C. Lucretium navibus Antium devexisse;
       libera corpora in servitutem abrepta; fortunas sociorum populi Romani direptas esse et
       cotidie diripi.</p>
     </div>
     <div type="textpart" subtype="section" n="11">
      <p>nam ex instituto C. Lucreti Hortensium quoque in tectis hieme pariter atque aestate navalis
       socios habere, et domos suas plenas turba nautica esse; versari inter se, coniuges liberosque
       suos, quibus nihil neque dicere pensi sit neque facere.</p>
     </div>
    </div>
    <div type="textpart" subtype="chapter" n="8">
     <div type="textpart" subtype="section" n="1">
      <p>accersere in senatum Lucretium placuit, ut disceptaret coram purgaretque sese.</p>
     </div>
     <div type="textpart" subtype="section" n="2">
      <p>ceterum multo plura praesens audivit, quam in absentem iacta erant; et graviores
       potentioresque accessere accusatores duo tribuni plebis, M'. Iuventius Talna et Cn.
       Aufidius.</p>
     </div>
     <div type="textpart" subtype="section" n="3">
      <p>ii non in senatu modo eum lacerarunt, sed in contionem etiam pertracto multis obiectis
       probris diem dixerunt.</p>
     </div>
     <div type="textpart" subtype="section" n="4">
      <p>senatus iussu Chalcidensibus Q. Maenius praetor respondit, quae bene meritos sese et ante
       et in eo bello, quod geratur, de populo Romano dicant, ea et scire vera eos referre senatum
       et perinde ac debeant grata esse.</p>
     </div>
     <div type="textpart" subtype="section" n="5">
      <p>quae facta <hi rend="italics">a</hi> C. Lucretio fierique ab L. Hortensio praetoribus
       Romanis querantur, ea neque facta neque fieri voluntate senatus quem non posse existimare,
       qui sciat bellum Persei et ante Philippo, patri eius, intulisse populum.</p>
     </div>
     <div type="textpart" subtype="section" n="6">
      <p><pb n="102"/> Romanum pro libertate Graeciae, non ut ea a magistratibus suis socii atque
       amici paterentur?</p>
     </div>
     <div type="textpart" subtype="section" n="7">
      <p>litteras se ad L. Hortensium praetorem daturos esse, quae Chalcidenses querantur acta, ea
       senatui non placere; si qui in servitutem liberi venissent, ut eos <hi rend="italics"
        >conquirendos</hi> primo quoque tempore restituendosque in libertatem curaret; sociorum
       navalium neminem praeter magistros, in hospitia deduci aequum censere.</p>
     </div>
     <div type="textpart" subtype="section" n="8">
      <p>haec Hortensio iussu senatus scripta. munera binum milium aeris legatis missa et vehicula
       Micythioni publice locata, quae eum Brundisium commode perveherent.</p>
     </div>
     <div type="textpart" subtype="section" n="9">
      <p>C. Lucretium, ubi dies, quae dicta erat, venit, tribuni ad populum accusarunt multamque
       deciens centum milium aeris dixerunt.</p>
     </div>
     <div type="textpart" subtype="section" n="10">
      <p>comitiis habitis omnes quinque et triginta tribus eum condemnarunt.</p>
     </div>
    </div>
    <div type="textpart" subtype="chapter" n="9">
     <div type="textpart" subtype="section" n="1">
      <p>in Liguribus eo <hi rend="italics">anno</hi> nihil memorabile gestum. nam nec hostes
       moverunt arma, neque consul in agrum eorum legiones induxit;</p>
     </div>
     <div type="textpart" subtype="section" n="2">
      <p>et satis explorata pace eius anni milites duarum legionum Romanarum intra dies sexaginta,
       quam in provinciam venit, dimisit.</p>
     </div>
     <div type="textpart" subtype="section" n="3">
      <p>sociorum nominis Latini exercitu mature in hiberna Lunam et Pisas deducto ipse cum
       equitibus Galliae provinciae pleraque oppida adit.</p>
     </div>
     <div type="textpart" subtype="section" n="4">
      <p>nusquam alibi quam in Macedonia bellum erat. suspectum tamen Gentium, Illyriorum regem,
       habebant.</p>
     </div>
     <div type="textpart" subtype="section" n="5">
      <p>itaque et octo navis ornatas a Brundisio senatus censuit mittendas ad C. Furium legatum
       Issam, qui cum praesidio duarum Isensium navium insulae praeerat — duo milia militum in eas
       naves sunt inposita, quae M. Raecius praetor ex senatus consulto in ea parte Italiae, quae
       obiecta Illyrico est, conscripsit — </p>
     </div>
     <div type="textpart" subtype="section" n="6">
      <p>, et consul Hostilius Ap. Claudium in Illyricum <hi rend="italics">cum</hi> quattuor
       milibus peditum misit, ut accolas Illyrici tutaretur.</p>
     </div>
     <div type="textpart" subtype="section" n="7">
      <p>qui non contentus iis, quas adduxerat, copiis auxilia ab sociis conrogando ad octo milia
       hominum <hi rend="italics">ex</hi> vario genere armavit peragrataque omni ea regione ad
       Lychnidum Dassaretiorum consedit. <pb n="103"/></p>
     </div>
    </div>
    <div type="textpart" subtype="chapter" n="10">
     <div type="textpart" subtype="section" n="1">
      <p>haud procul inde Uscana oppidum finium imperiique Persei erat. decem milia civium habebat
       et modicum custodiae causa Cretensium praesidium.</p>
     </div>
     <div type="textpart" subtype="section" n="2">
      <p>inde nuntii ad Claudium occulti veniebant, si propius copias admovisset, paratos fore, qui
       proderent urbem. et operae pretium esse: non se amicosque tantum, sed etiam milites praeda
       expleturum.</p>
     </div>
     <div type="textpart" subtype="section" n="3">
      <p>spes cupiditati admota ita occaecavit animum, ut nec <hi rend="italics">ex</hi> iis, qui
       venerant, quemquam retineret nec obsides, pignus futuros afore fraudem agendae rei, posceret
       nec mitteret exploratum nec fidem acciperet. die tantum statuta profectus a Lychnido duodecim
       milia ab urbe, ad quam tendebat, posuit castra.</p>
     </div>
     <div type="textpart" subtype="section" n="4">
      <p>quarta inde vigilia signa movit mille ferme ad praesidium castrorum relictis. inconpositi,
       longo agmine effusi, infrequentes, cum nocturnus error dissiparet, ad urbem pervenerunt.</p>
     </div>
     <div type="textpart" subtype="section" n="5">
      <p>crevit neclegentia, postquam neminem armatum in muris viderunt. ceterum, ubi primum sub
       ictu teli fuerunt, duabus simul portis erumpitur; et ad clamorem erumpentium ingens strepitus
       e muris ortus ululantium mulierum cum crepitu undique aeris, et incondita multitudo turba
       inmixta servili variis vocibus personabat.</p>
     </div>
     <div type="textpart" subtype="section" n="6">
      <p>hic tam multiplex undique obiectus terror effecit, ne sustinere primam procellam eruptionis
       Romani possent. itaque fugientes plures quam pugnantes interempti sunt; vix duo milia hominum
       cum ipso legato in castra perfugerunt.</p>
     </div>
     <div type="textpart" subtype="section" n="7">
      <p>quo longius iter in castra erat, eo pluris fessos consectandi hostibus copia fuit.</p>
     </div>
     <div type="textpart" subtype="section" n="8">
      <p>ne moratus quidem in castris Appius, ut suos dissipatos fuga colligeret, quae res palatis
       per agros saluti fuisset, ad Lychnidum protinus reliquias cladis reduxit.</p>
     </div>
    </div>
    <div type="textpart" subtype="chapter" n="11">
     <div type="textpart" subtype="section" n="1">
      <p>haec et alia haud prospere in Macedonia gesta ex Sex. Digitio tribuno militum, qui
       sacrificii causa Romam venerat, sunt audita.</p>
     </div>
     <div type="textpart" subtype="section" n="2">
      <p>propter quae veriti patres, ne qua maior ignominia acciperetur, legatos in Macedoniam M.
       Fulvium Flaccum et M. Caninium Rebilum miserunt, qui conperta, quae agerentur, referrent;</p>
     </div>
     <div type="textpart" subtype="section" n="3">
      <p>et ut A. Atilius consul comitia consulibus rogandis ita <pb n="104"/> ediceret, uti mense
       Ianuario confici possent, et ut primo quoque tempore in urbem rediret.</p>
     </div>
     <div type="textpart" subtype="section" n="4">
      <p>interim M. Raecio praetori mandatum, ut edicto senatores omnes ex tota Italia, nisi qui rei
       publicae causa abessent, Romam revocaret:</p>
     </div>
     <div type="textpart" subtype="section" n="5">
      <p>qui Romae essent, ne quis ultra mille passuum ab Roma abesset. ea, uti senatus censuit,
       sunt facta.</p>
     </div>
     <div type="textpart" subtype="section" n="6">
      <p>comitia consularia ante diem quintum kal. Febr. fuere. creati consules sunt Q. Marcius
       Philippus iterum et Cn. Servilius Caepio.</p>
     </div>
     <div type="textpart" subtype="section" n="7">
      <p>post diem tertium praetores sunt facti C. Decimius, M. Claudius Marcellus, C. Sulpicius
       Gallus, C. Marcius Figulus, Ser. Cornelius Lentulus, P. Fonteius Capito.</p>
     </div>
     <div type="textpart" subtype="section" n="8">
      <p>designatis praetoribus praeter duas urbanas quattuor provinciae sunt decretae:</p>
     </div>
     <div type="textpart" subtype="section" n="9">
      <p>Hispania et Sardinia et Sicilia et classis. legati ex Macedonia exacto admodum mense
       Februario redierunt. hi, quas res ea aestate prospere gessisset rex Perseus, referebant,
       quantusque timor socios populi Romani cepisset tot urbibus in potestatem regis redactis.</p>
     </div>
     <div type="textpart" subtype="section" n="10">
      <p>exercitum consulis infrequentem commeatibus vulgo datis per ambitionem esse; culpam eius
       rei consulem in tribunos militum, contra illos in consulem conferre.</p>
     </div>
     <div type="textpart" subtype="section" n="11">
      <p>ignominiam Claudi temeritate acceptam elevare eos patres † acceperunt, qui perpaucos
       Italici generis et magna <hi rend="italics">ex parte</hi> tumultuario dilectu conscriptos ibi
       milites amissos referebant.</p>
     </div>
     <div type="textpart" subtype="section" n="12">
      <p>consules designati ubi primum magistratum inissent, de Macedonia referre ad senatum iussi;
       destinataeque provinciae iis sunt Italia et Macedonia.</p>
     </div>
     <div type="textpart" subtype="section" n="13">
      <p>hoc anno intercalatum est: tertio die post Terminalia kalendae intercalariae fuere.
       sacerdotes intra eum annum mortui sunt L. Flamininus <gap reason="lost"/> pontifices duo
       decesserunt, L. Furius Philus et C. Livius Salinator. in locum Furii T. Manlium Torquatum, in
       Livi M. Servilium pontifices legerunt.</p>
     </div>
    </div>
    <div type="textpart" subtype="chapter" n="12">
     <div type="textpart" subtype="section" n="1">
      <p>principio insequentis anni cum consules novi Q. Marcius et Cn. Servilius de provinciis
       rettulissent, primo quoque tempore aut conparare eos inter se Italiam <pb n="105"/> et
       Macedoniam aut sortiri placuit;</p>
     </div>
     <div type="textpart" subtype="section" n="2">
      <p>priusquam id sors cerneret, in incertum, ne quid gratia momenti faceret, in utramque
       provinciam, quod res desideraret supplementi decerni. — </p>
     </div>
     <div type="textpart" subtype="section" n="3">
      <p><hi rend="italics">decernunt</hi> in Macedoniam peditum Romanorum sex milia, sociorum
       nominis Latini sex milia, equites Romanos ducentos quinquaginta, socios trecentos;</p>
     </div>
     <div type="textpart" subtype="section" n="4">
      <p> — veteres milites dimitti, ita ut in singulas Romanas legiones ne plus sena milia peditum,
       treceni equites essent.</p>
     </div>
     <div type="textpart" subtype="section" n="5">
      <p>alteri consuli nullus certus finitus numerus civium Romanorum, quem in supplementum
       legeret. id modo finitum, ut duas legiones scriberet, quae quina milia peditum et ducenos
       haberent, equites trecenos.</p>
     </div>
     <div type="textpart" subtype="section" n="6">
      <p>Latinorum maior quam collegae decretus numerus, peditum decem milia et sescenti equites.
       quattuor praeterea legiones scribi iussae, quae, si quo opus esset, educerentur.</p>
     </div>
     <div type="textpart" subtype="section" n="7">
      <p>tribunos iis, non permissum, ut consules facerent: populus creavit. sociis nominis Latini
       sedecim milia peditum et mille equites imperati.</p>
     </div>
     <div type="textpart" subtype="section" n="8">
      <p>hunc exercitum parari tantum placuit, ut exiret, si quo res posceret.</p>
     </div>
     <div type="textpart" subtype="section" n="9">
      <p>Macedonia maxime curam praebebat. in classem mille socii navales cives Romani libertini
       ordinis, ex Italia <hi rend="italics">quingenti</hi> scribi iussi; totidem ut ex Sicilia
       scriberentur; et cui ea provincia evenisset, mandatum, ut eos in Macedoniam, ubicumque
       classis esset, deportandos curaret.</p>
     </div>
     <div type="textpart" subtype="section" n="10">
      <p>in Hispaniam tria milia peditum Romanorum in supplementum, trecenti equites decreti.
       finitus ibi quoque in legiones militum numerus, peditum quina milia duceni et treceni
       equites.</p>
     </div>
     <div type="textpart" subtype="section" n="11">
      <p>et sociis imperare praetor, cui Hispania obvenisset, iussus quattuor milia peditum et
       trecentos equites.</p>
     </div>
    </div>
    <div type="textpart" subtype="chapter" n="13">
     <div type="textpart" subtype="section" n="1">
      <p>non sum nescius ab eadem neclegentia, quia nihil deos portendere vulgo nunc credant, neque
       nuntiari admodum ulla prodigia in publicum <hi rend="italics">neque</hi> in annales
       referri.</p>
     </div>
     <div type="textpart" subtype="section" n="2">
      <p>ceterum et mihi vetustas res scribenti nescio quo pacto anticus fit animus, et quaedam
       religio tenet, quae illi prudentissimi viri publice suscipienda censuerint, ea pro <hi
        rend="italics">indignis</hi> habere, quae in meos annales <pb n="106"/> referam.</p>
     </div>
     <div type="textpart" subtype="section" n="3">
      <p>Anagnia duo prodigia eo anno sunt nuntiata, facem in caelo conspectam et bovem feminam
       locutam; <hi rend="italics">eam</hi> publice ali. Menturnis quoque per eos dies caeli
       ardentis species affulserat.</p>
     </div>
     <div type="textpart" subtype="section" n="4">
      <p>Reate imbri lapidavit. Cumis in arce Apollo triduum ac tris noctes lacrimavit. in urbe
       Romana duo aeditui nuntiarunt, alter in aede Fortunae anguem iubatum a conpluribus visum
       esse, alter in aede Primigeniae Fortunae,</p>
     </div>
     <div type="textpart" subtype="section" n="5">
      <p>quae in Colle est, duo diversa prodigia, palmam in area enatam et sanguine interdiu
       pluvisse.</p>
     </div>
     <div type="textpart" subtype="section" n="6">
      <p>duo non suscepta prodigia sunt, alterum, quod in privato loco factum esset, — palmam enatam
        <hi rend="italics">in</hi> inpluvio suo T. Marcius Figulus nuntiabat — , alterum, quod in
       loco peregrino: Fregellis in domo L. Atrei hasta, quam filio militi emerat, interdiu plus
       duas horas arsisse, ita ut nihil eius ambureret ignis, dicebatur.</p>
     </div>
     <div type="textpart" subtype="section" n="7">
      <p>publicorum prodigiorum causa libri a decemviris aditi: quadraginta maioribus hostiis quibus
       diis consules sacrificarent ediderunt, et uti supplicatio fieret cunctique magistratus circa
       omnia pulvinaria victumis maioribus sacrificarent populusque coronatus esset.</p>
     </div>
     <div type="textpart" subtype="section" n="8">
      <p>omnia, uti decemviri praeierunt, facta.</p>
     </div>
    </div>
    <div type="textpart" subtype="chapter" n="14">
     <div type="textpart" subtype="section" n="1">
      <p>censoribus deinde creandis comitia edicta sunt. petierunt censuram principes civitatis, C.
       Valerius Laevinus, L. Postumius Albinus, P. Mucius Scaevola, M. Iunius Brutus, C. Claudius
       Pulcher, Ti. Sempronius Gracchus. hos duos censores creavit populus Romanus.</p>
     </div>
     <div type="textpart" subtype="section" n="2">
      <p>cum dilectus habendi maior quam alias propter Macedonicum bellum cura esset, consules
       plebem apud senatum accusabant, quod <del>et</del> iuniores non responderent.</p>
     </div>
     <div type="textpart" subtype="section" n="3">
      <p>adversus quos C. Sulpicius et M. Claudius praetores plebis causam egerunt: non consulibus,
       sed ambitiosis consulibus dilectum difficilem esse; neminem invitum militem ab iis fieri.</p>
     </div>
     <div type="textpart" subtype="section" n="4">
      <p>id ut ita esse scirent et patres conscripti, praetores se, quibus vis imperii minor et
       auctoritas esset, dilectum, si ita senatui videretur, perfecturos esse.</p>
     </div>
     <div type="textpart" subtype="section" n="5">
      <p>id praetoribus magna patrum <hi rend="italics">approbatione,</hi> non sine suggillatione
       consulum mandatum est. censores, <pb n="107"/> ut eam rem adiuvarent, ita in contione
       edixerunt: legem censui censendo dicturos esse, ut praeter commune omnium civium ius iurandum
       haec adiurarent:</p>
     </div>
     <div type="textpart" subtype="section" n="6">
      <p><q>tu minor annis sex et quadraginta es tuque ex edicto C. Claudi Ti. Semproni censorum ad
        dilectum prodisti et, quotienscumque dilectus erit, quoad hi censores magistratum habebunt,
        si miles factus non eris, in dilectum prodibis?</q></p>
     </div>
     <div type="textpart" subtype="section" n="7">
      <p>item, quia fama erat multos ex Macedonicis legionibus incertis commeatibus per ambitionem
       imperatorum ab exercitu abesse, edixerunt de militibus P. Aelio <hi rend="italics">C.
        Popilio</hi> consulibus postve eos consules in Macedoniam scriptis, ut, qui eorum in Italia
       essent, intra dies triginta, censi prius apud sese, in provinciam redirent;</p>
     </div>
     <div type="textpart" subtype="section" n="8">
      <p>qui in patris aut avi potestate essent, eorum nomina ad se ederentur.</p>
     </div>
     <div type="textpart" subtype="section" n="9">
      <p>missorum quoque causas sese cognituros esse; et quorum ante emerita stipendia gratiosa
       missio sibi visa esset, eos milites fieri iussuros.</p>
     </div>
     <div type="textpart" subtype="section" n="10">
      <p>hoc edicto litterisque censorum per fora et conciliabula dimissis tanta multitudo iuniorum
       Romam convenit, ut gravis urbi turba insolita esset.</p>
     </div>
    </div>
    <div type="textpart" subtype="chapter" n="15">
     <div type="textpart" subtype="section" n="1">
      <p>praeter dilectum eorum, quos in supplementum mitti oportebat, quattuor a C. Sulpicio
       praetore scriptae legiones sunt, intraque undecim dies dilectus est perfectus.</p>
     </div>
     <div type="textpart" subtype="section" n="2">
      <p>consules deinde sortiti provincias sunt. nam praetores propter iurisdictionem maturius
       sortiti erant.</p>
     </div>
     <div type="textpart" subtype="section" n="3">
      <p>urbana C. Sulpicio, peregrina C. Decimio obtigerat; Hispaniam M. Claudius Marcellus,
       Siciliam Ser. Cornelius Lentulus, Sardiniam P. Fonteius Capito, classem C. Marcius Figulus
       erat sortitus. consulum Cn. Servilio Italia, Q. Marcio Macedonia obvenit; Latinisque actis
       Marcius extemplo est profectus.</p>
     </div>
     <div type="textpart" subtype="section" n="4">
      <p>Caepione deinde referente ad senatum, quas ex novis legionibus duas legiones secum in
       Galliam duceret, decrevere patres, ut C. Sulpicius M. Claudius praetores ex iis, quas
       scripsissent, legionibus, quas videretur, consuli darent.</p>
     </div>
     <div type="textpart" subtype="section" n="5">
      <p>indigne patiens praetorum arbitrio consulem subiectum, dimisso senatu ad tribunal praetorum
       stans postulavit, <pb n="108"/> ex senatus consulto destinarent sibi duas legiones. praetores
       consulis in eligendo arbitrium fecerunt.</p>
     </div>
     <div type="textpart" subtype="section" n="6">
      <p>senatum deinde censores legerunt: M. Aemilius Lepidus princeps ab tertiis iam censoribus
       lectus. septem de senatu eiecti sunt.</p>
     </div>
     <div type="textpart" subtype="section" n="7">
      <p>in censu accipiendo populi milites ex Macedonico exercitu, qui quam multi abessent ab
       signis census docuit, in provinciam <hi rend="italics">redire</hi> cogebant;</p>
     </div>
     <div type="textpart" subtype="section" n="8">
      <p>causas † stipendiis missorum cognoscebant, et cuius nondum iusta missio visa esset, ita
       iusiurandum adigebant: <q>ex tui animi sententia, tu ex edicto C. Claudi Ti. Semproni
        censorum in provinciam Macedoniam redibis, quod sine dolo malo facere poteris?</q></p>
     </div>
    </div>
    <div type="textpart" subtype="chapter" n="16">
     <div type="textpart" subtype="section" n="1">
      <p>in equitibus recensendis tristis admodum eorum atque aspera censura fuit:</p>
     </div>
     <div type="textpart" subtype="section" n="2">
      <p>multis equos ademerunt. in ea re cum equestrem ordinem offendissent, flammam invidiae
       adiecere edicto, quo edixerunt, ne quis eorum, qui Q. Fulvio A. Postumio censoribus publica
       vectigalia aut ultro tributa conduxissent, ad hastam suam accederet sociusve aut adfinis eius
       conductionis esset.</p>
     </div>
     <div type="textpart" subtype="section" n="3">
      <p>saepe id querendo veteres publicani cum impetrare nequissent ab senatu, ut modum potestati
       censoriae inponerent, tandem tribunum plebis P. Rutilium, ex rei privatae contentione iratum
       censoribus, patronum causae nancti sunt.</p>
     </div>
     <div type="textpart" subtype="section" n="4">
      <p>clientem <hi rend="italics">eius</hi> libertinum parietem in Sacra via adversus aedes
       publicas demoliri iusserant, quod publico inaedificatus esset.</p>
     </div>
     <div type="textpart" subtype="section" n="5">
      <p>appellati a privato tribuni. cum praeter Rutilium nemo intercederet, censores ad pignera
       capienda miserunt multamque pro contione privato dixerunt.</p>
     </div>
     <div type="textpart" subtype="section" n="6">
      <p>hinc contentione orta cum veteres publicani se ad tribunum contulissent, rogatio repente
       sub unius tribuni nomine promulgatur, quae publica vectigalia <hi rend="italics">aut</hi>
       ultro tributa C. Claudius et Ti. Sempronius locassent, ea rata locatio ne esset:</p>
     </div>
     <div type="textpart" subtype="section" n="7">
      <p>ab integro locarentur, et ut omnibus redimendi et conducendi promiscue ius esset.</p>
     </div>
     <div type="textpart" subtype="section" n="8">
      <p>diem ad <del>eius</del> rogationem concilio tribunus plebis dixit. qui <hi rend="italics"
        >postquam</hi> venit, ut censores ad dissuadendum processerunt, Graccho dicente silentium
       fuit; <hi rend="italics">cum</hi><pb n="109"/> Claudio obstreperetur, audientiam facere
       praeconem iussit.</p>
     </div>
     <div type="textpart" subtype="section" n="9">
      <p>eo facto avocatam a se contionem tribunus questus et in ordinem se coactum ex Capitolio,
       ubi erat concilium, abit.</p>
     </div>
     <div type="textpart" subtype="section" n="10">
      <p>postero die ingentis tumultus ciere. Ti. Gracchi primum bona consecravit, quod in multa
       pignoribusque eius, qui tribunum appellasset, intercessioni non parendo se in ordinem
       coegisset;</p>
     </div>
     <div type="textpart" subtype="section" n="11">
      <p>C. Claudio diem dixit, quod contionem ab se avocasset; et utrique censori perduellionem se
       iudicare pronuntiavit diemque comitiis a C. Sulpicio praetore urbano petit.</p>
     </div>
     <div type="textpart" subtype="section" n="12">
      <p>non recusantibus censoribus, quominus primo quoque tempore iudicium de se populus faceret,
       in ante diem octavum et septimum kal. Octobres comitiis perduellionis dicta dies.</p>
     </div>
     <div type="textpart" subtype="section" n="13">
      <p>censores extemplo in atrium Libertatis escenderunt et ibi <hi rend="italics"
        >obsignatis</hi> tabellis publicis clausoque tabulario et dimissis servis publicis negarunt
       se prius quidquam publici negotii gesturos, quam iudicium populi de se factum esset.</p>
     </div>
     <div type="textpart" subtype="section" n="14">
      <p>prior Claudius causam dixit; et cum ex duodecim centuriis equitum octo censorem
       condemnassent multaeque aliae primae classis, extemplo principes civitatis in conspectu
       populi anulis aureis positis vestem mutarunt, ut supplices plebem circumirent.</p>
     </div>
     <div type="textpart" subtype="section" n="15">
      <p>maxime tamen sententiam vertisse dicitur Ti. Gracchus, quod, cum clamor undique plebis
       esset periculum Graccho non esse, conceptis verbis iuravit, si collega damnatus esset, non
       expectato de se iudicio comitem exilii eius futurum.</p>
     </div>
     <div type="textpart" subtype="section" n="16">
      <p>adeo tamen ad extremum spei venit reus, ut octo centuriae ad damnationem defuerint.
       absoluto Claudio tribunus plebis negavit se Gracchum morari.</p>
     </div>
    </div>
    <div type="textpart" subtype="chapter" n="17">
     <div type="textpart" subtype="section" n="1">
      <p>eo anno postulantibus Aquileiensium legatis, ut numerus colonorum augeretur, mille et
       quingentae familiae ex senatus consulto scriptae triumvirique, qui eas deducerent, missi sunt
       T. Annius Luscus, P. Decius Subulo, M. Cornelius Cethegus.</p>
     </div>
     <div type="textpart" subtype="section" n="2">
      <p>eodem anno C. Popilius et Cn. Octavius legati, qui in Graeciam missi erant, senatus
       consultum Thebis primum recitatum per <pb n="110"/> omnes Peloponnesi urbes circumtulerunt,
       ne quis ullam rem in bellum magistratibus Romanis conferret, praeterquam quod senatus
       censuisset.</p>
     </div>
     <div type="textpart" subtype="section" n="3">
      <p>hoc fiduciam in posterum quoque praebuerat, levatos se oneribus<del>que</del> inpensisque,
       quibus, alia aliis inperantibus, exhauriebantur.</p>
     </div>
     <div type="textpart" subtype="section" n="4">
      <p>Achaico concilio Aegi iis dato benigne locuti auditique, egregia spe futuri status
       fidissima gente relicta, in Aetoliam traiecerunt.</p>
     </div>
     <div type="textpart" subtype="section" n="5">
      <p>ibi nondum quidem seditio erat, sed omnia suspecta criminumque inter ipsos plena;</p>
     </div>
     <div type="textpart" subtype="section" n="6">
      <p>ob quae obsidibus postulatis neque exitu rei inposito in Acarnaniam inde profecti legati
       sunt.</p>
     </div>
     <div type="textpart" subtype="section" n="7">
      <p>Thyrrei concilium legatis Acarnanes dederunt. ibi quoque inter factiones erat certamen:
       quidam principum postulare, ut praesidia in urbes suas inducerentur adversus amentiam eorum,
       qui ad Macedonas gentem trahebant;</p>
     </div>
     <div type="textpart" subtype="section" n="8">
      <p>pars recusare, ne, quod bello captis et hostibus mos esset, id pacatae et sociae civitates
       ignominiae acciperent.</p>
     </div>
     <div type="textpart" subtype="section" n="9">
      <p>iusta deprecatio haec visa. Larisam ad Hostilium proconsulem — ab eo enim missi erant —
       legati redierunt.</p>
     </div>
     <div type="textpart" subtype="section" n="10">
      <p>Octavium retinuit secum, Popilium cum mille ferme militibus in hiberna Ambraciam misit.</p>
     </div>
    </div>
    <div type="textpart" subtype="chapter" n="18">
     <div type="textpart" subtype="section" n="1">
      <p>Perseus principio hiemis egredi Macedoniae finibus non ausus, ne qua in regnum vacuum
       inrumperent Romani, sub tempus brumae, cum <hi rend="italics">inexsuperabilis</hi> ab
       Thessalia montes nivis altitudo facit,</p>
     </div>
     <div type="textpart" subtype="section" n="2">
      <p>occasionem esse ratus frangendi finitimorum spes animosque, ne quid averso se in Romanum
       bellum periculi ab iis esset, cum a Threcia pacem Cotys, ab Epiro Cephalus repentina
       defectione ab Romanis praestarent, Dardanos recens domuisset bellum,</p>
     </div>
     <div type="textpart" subtype="section" n="3">
      <p>solum infestum esse Macedoniae latus, quod ab Illyrico pateret, cernens, neque ipsis
       quietis Illyriis et aditum praebentibus Romano, si domuisset proximos Illyriorum, Gentium
       quoque regem iam diu dubium in societatem perlici posse, cum decem milibus peditum,</p>
     </div>
     <div type="textpart" subtype="section" n="4">
      <p>quorum pars phalangitae erant, et duobus milibus levium armorum et quingentis equitibus
       profectus Stuberram venit.</p>
     </div>
     <div type="textpart" subtype="section" n="5">
      <p>inde frumento conplurium <pb n="111"/> dierum sumpto iussoque apparatu oppugnandarum urbium
       sequi, tertio die ad Uscanam — Penestianae terrae ea maxima urbs est — posuit castra, prius
       tamen, quam vim admoveret, missis, qui temptarent nunc praefectorum praesidii, nunc
       oppidanorum animos.</p>
     </div>
     <div type="textpart" subtype="section" n="6">
      <p>erat autem ibi cum iuventute Illyriorum Romanum <hi rend="italics">praesidium.</hi>
       postquam nihil pacati referebant, oppugnare est adortus et corona eam capere conatus est.</p>
     </div>
     <div type="textpart" subtype="section" n="7">
      <p>cum sine intermissione interdiu noctuque alii aliis succedentes, pars scalas muris, <hi
        rend="italics">pars</hi> ignem portis inferrent, sustinebant tamen eam tempestatem
       propugnatores urbis,</p>
     </div>
     <div type="textpart" subtype="section" n="8">
      <p>quia spes erat neque hiemis vim diutius pati Macedonas in aperto posse, nec ab Romano bello
       tantum regi laxamenti fore, ut posset morari.</p>
     </div>
     <div type="textpart" subtype="section" n="9">
      <p>ceterum postquam vineas agi turresque excitari vident, victa pertinacia est. nam
       praeterquam quod adversus vim pares non erant, ne frumenti quidem aut ullius alterius rei
       copia intus erat, ut in necopinata obsidione.</p>
     </div>
     <div type="textpart" subtype="section" n="10">
      <p>itaque cum spei nihil ad resistendum esset, C. Carvilius Spoletinus et C. Afranius a
       praesidio Romano missi, qui a Perseo peterent primo, ut armatos suaque secum ferentis abire
       sineret, dein, si id minus impetrarent, vitae tantum libertatisque fidem acciperent.</p>
     </div>
     <div type="textpart" subtype="section" n="11">
      <p>promissum id benignius est ab rege quam praestitum; exire enim sua secum efferentibus
       iussis primum arma, <hi rend="italics">dein libertatem</hi> ademit. his urbe egressis et
       Illyriorum cohors — quingenti erant — et Uscanenses se urbemque dediderunt.</p>
     </div>
    </div>
    <div type="textpart" subtype="chapter" n="19">
     <div type="textpart" subtype="section" n="1">
      <p>Perseus praesidio Uscanae inposito multitudinem omnem deditorum, quae prope numero
       exercitum aequabat, Stuberram abducit.</p>
     </div>
     <div type="textpart" subtype="section" n="2">
      <p>ibi Romanis — quattuor milia autem hominum erant — praeter principes in custodiam civitatum
       divisis, Uscanensibus Illyriisque venditis, in Penestas exercitum reducit ad Oaeneum oppidum
       in potestatem redigendum,</p>
     </div>
     <div type="textpart" subtype="section" n="3">
      <p>et alioqui opportune situm, et transitus ea est in Labeates, ubi Gentius regnabat.</p>
     </div>
     <div type="textpart" subtype="section" n="4">
      <p>praetereunti frequens castellum, Draudacum nomine, peritorum quidam regionis eius nihil
       Oaeneo <pb n="112"/> capto opus esse ait, nisi in potestate et Draudacum sit;</p>
     </div>
     <div type="textpart" subtype="section" n="5">
      <p>opportunius etiam ad omnia positum esse. admoto exercitu omnes extemplo dediderunt sese.
        <hi rend="italics">ad</hi> quam spe celeriorem deditionem erectus postquam animadvertit,
       quantus agminis sui terror esset, undecim alia castella eodem metu in potestatem redigit.</p>
     </div>
     <div type="textpart" subtype="section" n="6">
      <p>ad perpauca vi opus fuit, cetera voluntate dedita; et in his recepti mille et quingenti
       dispositi per praesidia milites Romani.</p>
     </div>
     <div type="textpart" subtype="section" n="7">
      <p>magno usui Carvilius Spoletinus erat in conloquiis dicendo nihil in ipsos saevitum. deinde
       Oaeneum perventum est, quod sine iusta oppugnatione capi non poterat. et maiore aliquanto,
       quam cetera, iuventute et validum oppidum moenibus erat,</p>
     </div>
     <div type="textpart" subtype="section" n="8">
      <p>et hinc amnis, Artatus nomine, hinc mons praealtus et aditu difficilis cingebat.</p>
     </div>
     <div type="textpart" subtype="section" n="9">
      <p>haec spem ad resistendum oppidanis dabant. Perseus circumvallato oppido aggerem a parte
       superiore ducere instituit, cuius altitudine muros superaret.</p>
     </div>
     <div type="textpart" subtype="section" n="10">
      <p>quod opus dum perficitur, crebris interim proeliis, quibus per excursiones et moenia sua
       oppidani tutabantur et opera hostium inpediebant, magna eorum multitudo variis casibus
       absumpta est, et qui supererant, labore diurno nocturnoque <hi rend="italics">et</hi>
       volneribus inutiles erant.</p>
     </div>
     <div type="textpart" subtype="section" n="11">
      <p>ubi primum agger iniunctus muro est, et cohors regia, quos Nicatoras appellant,
       transcendit, et scalis multis simul partibus inpetus in urbem est factus.</p>
     </div>
     <div type="textpart" subtype="section" n="12">
      <p>puberes omnes interfecti sunt; coniuges liberosque eorum in custodiam dedit;</p>
     </div>
     <div type="textpart" subtype="section" n="13">
      <p>praedae alia militum cessere. Stuberram inde victor revertens ad Gentium legatos Pleuratum
       Illyrium, exulantem apud se, et Adaeum Macedonem a Beroea mittit;</p>
     </div>
     <div type="textpart" subtype="section" n="14">
      <p>iis mandat, ut exponerent aestatis eius hiemisque acta sua adversus Romanos Dardanosque;
       adicerent recentia in Illyrico hibernae expeditionis opera; hortarentur Gentium in amicitiam
       secum et cum Macedonibus iungendam.</p>
     </div>
    </div>
    <div type="textpart" subtype="chapter" n="20">
     <div type="textpart" subtype="section" n="1">
      <p>hi transgressi iugum Scordi montis, per Illyrici solitudines, quas de industria populando
       Macedones fecerant, ne transitus faciles Dardanis in Illyricum aut <pb n="113"/> Macedoniam
       essent, Scodram labore ingenti tandem pervenerunt.</p>
     </div>
     <div type="textpart" subtype="section" n="2">
      <p>Lissi rex Gentius erat. eo acciti legati, qui mandata exponentes benigne auditi sunt;
       responsum sine effectu tulerunt, voluntatem sibi non deesse ad bellandum cum Romanis; ceterum
       ad conandum id, quod velit, pecuniam maxime deesse.</p>
     </div>
     <div type="textpart" subtype="section" n="3">
      <p>haec Stuberram rettulere regi tum maxime captivos ex Illyrico vendenti. extemplo iidem
       legati, addito Glaucia ex numero custodum corporis, remittuntur sine mentione pecuniae, qua
       una barbarus inops inpelli ad bellum <del>non</del> poterat.</p>
     </div>
     <div type="textpart" subtype="section" n="4">
      <p>Ancyram inde populatus Perseus in Penestas rursus exercitum reducit firmatisque Uscanae et
       circa eam per omnia castella, quae receperat, praesidiis in Macedoniam sese recipit.</p>
     </div>
    </div>
    <div type="textpart" subtype="chapter" n="21">
     <div type="textpart" subtype="section" n="1">
      <p>L. Coelius, legatus Romanus, praeerat Illyrico; qui moveri non ausus, cum in iis locis rex
       esset, post profectionem demum eius conatus in Penestis Uscanam recipere, a praesidio, quod
       ibi Macedonum erat, cum multis volneribus repulsus Lychnidum copias reduxit.</p>
     </div>
     <div type="textpart" subtype="section" n="2">
      <p>inde post dies paucos M. Trebellium Fregellanum cum satis valida manu <hi rend="italics"
        >in</hi> Penestas misit ad obsides ab iis urbibus, quae in amicitia cum fide permanserant,
       accipiendos;</p>
     </div>
     <div type="textpart" subtype="section" n="3">
      <p>procedere etiam in Parthinos — ii quoque obsides dare pepigerant — iussit. ab utraque gente
       sine tumultu exigit. Penestarum equites Apolloniam, Parthinorum Dyrrachium, — tum Epidamni
       magis celebre nomen Graecis erat — missi.</p>
     </div>
     <div type="textpart" subtype="section" n="4">
      <p>Ap. Claudius acceptam in Illyrico ignominiam corrigere cupiens Phanotam, Epiri castellum,
       adortus oppugnare est. auxilia Chaonum Thesprotorumque praeter Romanum exercitum, ad sex
       milia hominum, secum adduxit;</p>
     </div>
     <div type="textpart" subtype="section" n="5">
      <p>neque operae pretium fecit Cleua, qui relictus a Perseo erat, cum valido praesidio
       defendente. et Perseus, Elimeam profectus et circa eam exercitu lustrato ad Stratum
       vocantibus Epirotis ducit.</p>
     </div>
     <div type="textpart" subtype="section" n="6">
      <p>Stratus validissima tum urbs Aetoliae erat; sita est super Ambracium sinum prope amnem
       Inachum. cum decem milibus peditum eo profectus est et equitibus trecentis, quos pauciores
        <pb n="114"/> propter angustias viarum et asperitatem duxit.</p>
     </div>
     <div type="textpart" subtype="section" n="7">
      <p>tertio die cum pervenisset ad Citium montem, vix transgressus propter altitudinem nivis
       locum quoque castris aegre invenit.</p>
     </div>
     <div type="textpart" subtype="section" n="8">
      <p>profectus inde, magis quia manere non poterat, <hi rend="italics">quam</hi> quod
       tolerabilis aut via aut tempestas esset, cum ingenti vexatione praecipue iumentorum altero
       die ad templum Iovis, Nicaeum quem vocant, posuit castra.</p>
     </div>
     <div type="textpart" subtype="section" n="9">
      <p>ad Aratthum inde flumen itinere ingenti emenso retentus altitudine amnis mansit. quo spatio
       temporis ponte perfecto, traductis copiis diei progressus iter obvium Archidamum, principem
       Aetolorum, per quem ei Stratus tradebatur, habuit.</p>
     </div>
    </div>
    <div type="textpart" subtype="chapter" n="22">
     <div type="textpart" subtype="section" n="1">
      <p>eo die ad finem agri Aetolici castra posita;</p>
     </div>
     <div type="textpart" subtype="section" n="2">
      <p>inde altero die ad Stratum perventum; ubi prope Inachum amnem castris <hi rend="italics"
        >positis,</hi> cum expectaret effusos omnibus portis Aetolos in fidem suam venturos, clausas
       portas atque ipsa ea nocte, qua venerat, receptum Romanum praesidium cum C. Popilio legato
       invenit.</p>
     </div>
     <div type="textpart" subtype="section" n="3">
      <p>principes, qui praesentis Archidami auctoritate conpulsi regem arcessierant, obviam egresso
       Archidamo segniores facti locum adversae factioni dederant ad Popilium cum mille peditibus ab
       Ambracia accersendum.</p>
     </div>
     <div type="textpart" subtype="section" n="4">
      <p>in tempore et Dinarchus, praefectus equitum gentis Aetolorum, cum sescentis peditibus et
       equitibus centum <hi rend="italics">venit.</hi> satis constabat eum tamquam ad Persea
       tendentem Stratum venisse,</p>
     </div>
     <div type="textpart" subtype="section" n="5">
      <p>mutato deinde cum fortuna animo Romanis se, adversus quos venerat, iunxisse.</p>
     </div>
     <div type="textpart" subtype="section" n="6">
      <p>nec Popilius securior, quam debebat esse, inter tam mobilia ingenia erat. claves portarum
       custodiamque murorum suae extemplo potestatis fecit;</p>
     </div>
     <div type="textpart" subtype="section" n="7">
      <p>Dinarchum Aetolosque cum iuventute Stratiorum in arcem per praesidii speciem amovit.</p>
     </div>
     <div type="textpart" subtype="section" n="8">
      <p>Perseus ab imminentibus superiori parti urbis tumulis temptatis conloquiis, cum obstinatos
       atque etiam telis procul arcentis videret, quinque milia passuum ab urbe trans Petitarum
       amnem posuit castra.</p>
     </div>
     <div type="textpart" subtype="section" n="9">
      <p>ibi consilio advocato cum Archidamus Epirotarumque transfugae retinerent, Macedonum
       principes non pugnandum <pb n="115"/> cum infesto tempore anni censerent, nullis praeparatis
       commeatibus,</p>
     </div>
     <div type="textpart" subtype="section" n="10">
      <p>cum inopiam prius obsidentes quam obsessi sensuri essent, maxime quod hostium haud procul
       inde hiberna erant, territus in Aperantiam castra movit.</p>
     </div>
     <div type="textpart" subtype="section" n="11">
      <p>Aperanti eum propter Archidami magnam in ea gente gratiam auctoritatemque consensu omnium
       acceperunt; is ipse cum octingentorum militum praesidio his est praepositus.</p>
     </div>
    </div>
    <div type="textpart" subtype="chapter" n="23">
     <div type="textpart" subtype="section" n="1">
      <p>rex cum <hi rend="italics">non</hi> minore vexatione iumentorum hominumque, quam venerat,
       in Macedoniam redit; Appium tamen ab obsidione Phanotes fama ducentis ad Stratum Persei
       summovit.</p>
     </div>
     <div type="textpart" subtype="section" n="2">
      <p>Cleuas cum praesidio inpigrorum iuvenum insecutus sub radicibus prope inviis montium ad
       mille hominum ex agmine inpedito occidit, ad ducentos cepit.</p>
     </div>
     <div type="textpart" subtype="section" n="3">
      <p>Appius superatis angustiis in campo, quem Meleona vocant, stativa dierum paucorum habuit.
       interim Cleuas adsumpto Philostrato, qui <hi rend="italics">DC ex</hi> Epirotarum gente
       habebat, in agrum Antigonensem transcendit.</p>
     </div>
     <div type="textpart" subtype="section" n="4">
      <p>Macedones ad depopulationem profecti; Philostratus cum cohorte sua in insidiis loco obscuro
       consedit. in palatos populatores cum erupissent ab Antigonea armati, fugientes eos
       persequentes effusius in vallem insessam ab hostibus praecipitant.</p>
     </div>
     <div type="textpart" subtype="section" n="5">
      <p>ibi DC occisis, centum ferme captis, et ubique prospere gesta re prope stativa Appi castra
       movent, ne qua vis sociis suis ab Romano exercitu inferri possit.</p>
     </div>
     <div type="textpart" subtype="section" n="6">
      <p>Appius nequiquam in his locis terens tempus, dimissis Chaonum <hi rend="italics"
        >Thesprotorumque</hi> et si qui alii Epirotae erant praesidiis, cum Italicis militibus in
       Illyricum regressus, per Parthinorum socias urbes in hiberna militibus divisis, ipse Romam
       sacrificii causa redit.</p>
     </div>
     <div type="textpart" subtype="section" n="7">
      <p>Perseus ex Penestarum gente mille pedites, ducentos equites revocatos Cassandream,
       praesidio ut essent, misit.</p>
     </div>
     <div type="textpart" subtype="section" n="8">
      <p>ab Gentio eadem adferentes redierunt. nec deinde alios atque alios mittendo temptare eum
       destitit, cum appareret, quantum in eo praesidii esset, nec tamen impetrare ab animo posset,
       ut inpensam in rem maximi ad omnia momenti faceret.</p>
     </div>
    </div>
   </div>
   <pb n="116"/>
   <div type="textpart" subtype="book" n="44s">
    <head>periocha libri XLIV</head>
    <p>Q. Marcius Philippus per invios saltus penetravit Macedoniam et complures urbes occupavit.
     Rhodii miserunt legatos Romam, minantes, ut Perseo auxilio essent, nisi populus Romanus cum
     illo pacem atque amicitaim iungeret. indigne id latum. cum id bellum L. Aemilio Paulo,
     sequentis anni consuli iterum, mandatum esset, Paulus in contione precatus, ut quidquid diri
     populo Romano immineret, in suam domum converteretur, et in Macedoniam profectus vicit Persen
     totamque Macedoniam in potestatem redegit. antequam confligeret, praedixit exercitui, ne
     miraretur, quod luna proxima nocte defectura esset. Gentius quoque, rex Illyricorum, cum
     rebellasset, a L. Anicio praetore victus venit in deditionem. et cum uxore ac liberis et
     propinquis Romam missus est. legati Alexandrini a Cleopatra et Ptolemaeo regibus venerunt
     querentes de Antiocho rege Syriae, quod is bellum inferret. Perseus sollicitatis in auxilium
     Eumene rege Pergami et Gentio rege Illyricorum, quia iis pecuniam quam promiserat non dabat,
     relictus ab his est.</p>
   </div>
   <div type="textpart" subtype="book" n="44">
    <head>liber XLIV</head>
    <div type="textpart" subtype="chapter" n="1">
     <div type="textpart" subtype="section" n="1">
      <p>principio veris, quod hiemem eam, qua haec gesta sunt, insecutum est, ab Roma profectus Q.
       Marcius Philippus consul cum quinque milibus <gap reason="lost"/>, quod in supplementum
       legionum secum traiecturus erat, Brundisium pervenit.</p>
     </div>
     <div type="textpart" subtype="section" n="2">
      <p>M. Popilius consularis et alii pari nobilitate adulescentes tribuni militum in Macedonicas
       legiones consulem secuti sunt.</p>
     </div>
     <div type="textpart" subtype="section" n="3">
      <p>per eos dies et C. Marcius Figulus praetor, cui classis provincia evenerat, Brundisium
       venit; et simul ex Italia profecti Corcyram altero die, tertio Actium, Acarnaniae portum,
       tenuerunt.</p>
     </div>
     <div type="textpart" subtype="section" n="4">
      <p>inde consul ad Ambraciam egressus itinere terrestri petit Thessaliam; praetor superato
       Leucata Corinthium sinum invectus et Creusae relictis navibus terra et ipse per mediam <pb
        n="117"/> Boeotiam — diei unius expedito iter est — </p>
     </div>
     <div type="textpart" subtype="section" n="5">
      <p>Chalcidem ad classem contendit. castra eo tempore A. Hostilius in Thessalia circa
       Palaepharsalum habebat, sicut nulla re bellica memorabili gesta, ita ad † iunctam militarem
       disciplinam ab effusa licentia formato milite et sociis cum fide cultis et ab omni genere
       iniuriae defensis.</p>
     </div>
     <div type="textpart" subtype="section" n="6">
      <p>audito successoris adventu cum arma viros equos cum cura inspexisset, ornato exercitu
       obviam venienti consuli processit.</p>
     </div>
     <div type="textpart" subtype="section" n="7">
      <p>et primus eorum congressus ex dignitate ipsorum ac Romani nominis, et in rebus deinde
       gerendis — proconsul enim ad exercitum <hi rend="italics">mansit</hi> — </p>
     </div>
     <div type="textpart" subtype="section" n="8">
      <p/>
     </div>
     <div type="textpart" subtype="section" n="9">
      <p>summa concordia fuit. paucis post diebus consul contionem apud milites habuit.</p>
     </div>
     <div type="textpart" subtype="section" n="10">
      <p>orsus a parricidio Persei perpetrato in fratrem, cogitato in parentem, adiecit post scelere
       partum regnum veneficia, caedes, latrocinio nefando petitum Eumenen, iniurias in populum
       Romanum, direptiones sociarum urbium contra foedus; ea omnia quam diis quoque invisa essent,
       sensurum in exitu rerum suarum:</p>
     </div>
     <div type="textpart" subtype="section" n="11">
      <p>favere enim pietati fideique deos, per quae populus Romanus ad tantum fastigii venerit.</p>
     </div>
     <div type="textpart" subtype="section" n="12">
      <p>vires deinde populi Romani, iam terrarum orbem conplectentis, cum viribus Macedoniae,
       exercitus cum exercitibus conparavit: quanto maiores Philippi Antiochique opes non maioribus
       copiis fractas esse?</p>
     </div>
    </div>
    <div type="textpart" subtype="chapter" n="2">
     <div type="textpart" subtype="section" n="1">
      <p>huius generis adhortatione accensis militum animis consultare de summa gerendi belli
       coepit. eo et C. Marcius praetor a Chalcide classe accepta venit.</p>
     </div>
     <div type="textpart" subtype="section" n="2">
      <p>placuit non ultra morando in Thessalia tempus terere, sed movere extemplo castra atque inde
       pergere in Macedoniam,</p>
     </div>
     <div type="textpart" subtype="section" n="3">
      <p>et praetorem dare operam, ut eodem tempore classis quoque invehatur hostium litoribus.</p>
     </div>
     <div type="textpart" subtype="section" n="4">
      <p>praetore dimisso consul menstruum <hi rend="italics">frumentum</hi> iusso milite secum
       ferre profectus decumo post die, quam exercitum acceperat, castra movit;</p>
     </div>
     <div type="textpart" subtype="section" n="5">
      <p>et unius diei progressus iter convocatis itinerum ducibus cum exponere in consilio
       iussisset, qua quisque ducturus esset, summotis iis, quam potissimum <hi rend="italics"
        >viam</hi> peteret, rettulit ad consilium.</p>
     </div>
     <div type="textpart" subtype="section" n="6">
      <p>aliis <pb n="118"/> per Pythoum placebat via, aliis per Cambunios montes, qua priore anno
       duxerat Hostilius consul, aliis praeter Ascuridem paludem.</p>
     </div>
     <div type="textpart" subtype="section" n="7">
      <p>restabat aliquantum viae communis; itaque in id tempus, quo prope divortium itinerum castra
       posituri erant, deliberatio eius rei differtur.</p>
     </div>
     <div type="textpart" subtype="section" n="8">
      <p>in Perrhaebiam inde ducit, et inter Azorum et Dolichen stativa habuit ad consulendum
       rursus, quam potissimum capesseret viam.</p>
     </div>
     <div type="textpart" subtype="section" n="9">
      <p>per eosdem dies Perseus cum adpropinquare hostem sciret, quod iter petiturus esset,
       ignarus, omnis saltus insidere praesidiis statuit.</p>
     </div>
     <div type="textpart" subtype="section" n="10">
      <p>in iugum Cambuniorum montium — Volustana ipsi vocant — decem milia levis armaturae †
       iuvenum cum duce Asclepiodoto mittit;</p>
     </div>
     <div type="textpart" subtype="section" n="11">
      <p>ad castellum, quod super Ascuridem paludem erat — Lapathus vocatur locus — , Hippias tenere
       saltum cum duodecim milium Macedonum praesidio iussus.</p>
     </div>
     <div type="textpart" subtype="section" n="12">
      <p>ipse cum reliquis copiis primo circa Dium stativa habuit; deinde adeo inops consilii, ut
       obtorpuisse videretur, cum equitibus expeditis litore nunc Heracleum, nunc Philam
       percurrebat, eodem inde cursu Dium repetens.</p>
     </div>
    </div>
    <div type="textpart" subtype="chapter" n="3">
     <div type="textpart" subtype="section" n="1">
      <p>interim consuli sententia stetit eo saltu ducere, ubi propter Ottolobum dux regius castra
        <hi rend="italics">habebat.</hi> praemitti tamen quattuor milia armatorum ad loca opportuna
       praeoccupanda placuit,</p>
     </div>
     <div type="textpart" subtype="section" n="2">
      <p><hi rend="italics">quibus</hi> praepositi sunt M. Claudius, Q. Marcius consulis filius.</p>
     </div>
     <div type="textpart" subtype="section" n="3">
      <p>confestim et universae copiae sequebantur. ceterum adeo ardua et aspera et confragosa fuit
        <hi rend="italics">via,</hi> ut praemissi expediti biduo quindecim milium passuum aegre
       itinere confecto castra posuerint. Dierum, quem cepere, locum appellant.</p>
     </div>
     <div type="textpart" subtype="section" n="4">
      <p>inde postero die septem milia progressi, tumulo haud procul hostium castris capto, nuntium
       ad consulem remittunt perventum ad hostem esse; loco se tuto et ad omnia opportuno
       consedisse; <del>ut</del> quantum extendere iter posset, consequeretur.</p>
     </div>
     <div type="textpart" subtype="section" n="5">
      <p>sollicito consuli et propter itineris difficultatem, quod ingressus erat, et eorum vicem,
       quos paucos inter media praesidia hostium praemiserat, nuntius ad Ascuridem paludem <pb
        n="119"/> occurrit.</p>
     </div>
     <div type="textpart" subtype="section" n="6">
      <p>addita igitur et ipsi fiducia est, coniunctisque copiis castra tumulo, qui tenebatur, qua
       aptissimum ad loci naturam erat, sunt adclinata.</p>
     </div>
     <div type="textpart" subtype="section" n="7">
      <p>non hostium modo castra, quae paulo plus mille passuum aberant, sed omnis regio ad Dium et
       Philam oraque maris late patente ex tam alto iugo prospectu oculis subicitur.</p>
     </div>
     <div type="textpart" subtype="section" n="8">
      <p>quae res accendit militi animos, postquam summam belli ac regias omnis copias terramque
       hostilem tam e propinquo conspexerunt.</p>
     </div>
     <div type="textpart" subtype="section" n="9">
      <p>itaque cum alacres, protinus duceret ad castra hostium, consulem hortarentur, dies unus
       fessis labore viae ad quietem datus est.</p>
     </div>
     <div type="textpart" subtype="section" n="10">
      <p>tertio die parte copiarum ad praesidium castrorum relicta consul ad hostem ducit.</p>
     </div>
    </div>
    <div type="textpart" subtype="chapter" n="4">
     <div type="textpart" subtype="section" n="1">
      <p>Hippias nuper ad tuendum saltum ab rege missus erat; qui ex quo castra Romana in tumulo
       conspexit, praeparatis ad certamen animis suorum venienti agmini consulis obvius fuit. et
       Romani expediti ad pugnam exierant,</p>
     </div>
     <div type="textpart" subtype="section" n="2">
      <p>et hostes levis armatura erat, promptissimum genus ad lacessendum certamen.</p>
     </div>
     <div type="textpart" subtype="section" n="3">
      <p>congressi igitur extemplo tela coniecerunt; multa utrimque volnera temerario incursu et
       accepta et inlata; pauci utriusque partis ceciderunt.</p>
     </div>
     <div type="textpart" subtype="section" n="4">
      <p>inritatis in posterum diem animis maioribus copiis atque infestius concursum <hi
        rend="italics">est; decrevissentque de summa</hi> belli, si loci satis ad explicandam aciem
       fuisset; <hi rend="italics">sed</hi> iugum montis in angustum dorsum cuneatum vix ternis
       ordinibus armatorum in fronte patuit.</p>
     </div>
     <div type="textpart" subtype="section" n="5">
      <p>itaque paucis pugnantibus cetera multitudo, praecipue qui gravium armorum erant,
       spectatores pugnae stabant;</p>
     </div>
     <div type="textpart" subtype="section" n="6">
      <p>levis armatura etiam per anfractus iugi procurrere et ab lateribus cum levi armatura
       conserere per iniqua atque aequa loca pugnam poterat. pluribus ea die volneratis quam
       interfectis proelium nocte diremptum est.</p>
     </div>
     <div type="textpart" subtype="section" n="7">
      <p>tertio die egere consilio Romanus imperator; nam neque manere in iugo inopi neque regredi
       sine flagitio atque etiam periculo, si cedenti ex superioribus locis <hi rend="italics"
        >instaret</hi> hostis, poterat;</p>
     </div>
     <div type="textpart" subtype="section" n="8">
      <p>nec aliud restabat quam audacter <pb n="120"/> commissum pertinaci audacia, quae prudens
       interdum in exitu est, corrigere.</p>
     </div>
     <div type="textpart" subtype="section" n="9">
      <p>ventum quidem erat eo, ut, si hostem similem antiquis Macedonum regibus habuisset consul,
       magna clades accipi potuerit. sed cum ad Dium per litora cum equitibus vagaretur rex et ab
       duodecim milibus prope clamorem et strepitum pugnantium audiret, nec auxit copias integros
       fessis summittendo neque ipse, quod plurimum intererat, certamini adfuit,</p>
     </div>
     <div type="textpart" subtype="section" n="10">
      <p>cum Romanus imperator, maior sexaginta annis et praegravis corpore, omnia militaria munera
       ipse inpigre obiret.</p>
     </div>
     <div type="textpart" subtype="section" n="11">
      <p>egregie ad ultimum in audaciter commisso perseveravit et Popilio relicto in custodia iugi
       per invia transgressurus praemissis, <hi rend="italics">qui</hi> repurgarent iter, Attalum et
       Misagenem cum suae gentis utrumque auxiliaribus praesidio esse saltum aperientibus iubet;</p>
     </div>
     <div type="textpart" subtype="section" n="12">
      <p>ipse equites impedimentaque prae se habens cum legionibus agmen cogit.</p>
     </div>
    </div>
    <div type="textpart" subtype="chapter" n="5">
     <div type="textpart" subtype="section" n="1">
      <p>inenarrabilis labor descendentibus cum ruina iumentorum sarcinarumque. progressis vixdum
       quattuor milia passuum nihil optabilius esse quam redire, qua venerant, si possent.</p>
     </div>
     <div type="textpart" subtype="section" n="2">
      <p>hostilem prope tumultum agmini elephanti praebebant, qui, ubi ad invia venerant, deiectis
       rectoribus cum horrendo stridore pavorem ingentem, equis maxime, incutiebant, donec
       traducendi eos ratio inita est.</p>
     </div>
     <div type="textpart" subtype="section" n="3">
      <p>per proclive sumpto fastigio longi duo validi asseres ex inferiore parte in terra
       defigebantur, distantes inter se paulo plus, quam quanta beluae latitudo est;</p>
     </div>
     <div type="textpart" subtype="section" n="4">
      <p>in eos transverso incumbente tigno <hi rend="italics">asses</hi> tricenos longi pedes, ut
       pons esset, iniungebantur humusque insuper iniciebatur.</p>
     </div>
     <div type="textpart" subtype="section" n="5">
      <p>modico deinde infra intervallo similis alter pons, dein tertius et plures ex ordine, qua
       rupes abscisae erant, fiebant.</p>
     </div>
     <div type="textpart" subtype="section" n="6">
      <p>solido procedebat elephantus in pontem; cuius priusquam in extremum <hi rend="italics"
        >procederet,</hi> succisis asseribus conlapsus pons usque <hi rend="italics">ad</hi>
       alterius initium pontis prolabi eum leniter cogebat.</p>
     </div>
     <div type="textpart" subtype="section" n="7">
      <p>alii elephanti pedibus insistentes, alii clunibus subsidentes prolabebantur. ubi planities
       altera pontis <pb n="121"/> excepisset eos, rursus simili ruina inferioris pontis
       deferebantur, donec ad aequiorem vallem perventum est.</p>
     </div>
     <div type="textpart" subtype="section" n="8">
      <p>paulo plus septem milia <hi rend="italics">eo</hi> die Romani processerunt; minimum pedibus
       itineris confectum. plerumque provolventes se simul cum armis aliisque oneribus cum omni
       genere vexationis processerunt, adeo <hi rend="italics">ut</hi> ne dux quidem et auctor
       itineris infitiaretur parva manu deleri omnem exercitum potuisse.</p>
     </div>
     <div type="textpart" subtype="section" n="9">
      <p>nocte ad modicam planitiem pervenerunt; nec, quam infestus is locus esset saeptus undique,
       circumspiciendi spatium fuit vix tandem ex insperato stabilem ad insistendum nanctis
       locum.</p>
     </div>
     <div type="textpart" subtype="section" n="10">
      <p>postero quoque die in tam cava valle opperiri Popilium ac relictas cum eo copias necesse
       fuit; quos et ipsos, cum ab nulla parte hostis terruisset, locorum asperitas hostiliter
       vexavit.</p>
     </div>
     <div type="textpart" subtype="section" n="11">
      <p>tertio die coniunctis copiis eunt per saltum, quem incolae Callipeucen appellant.</p>
     </div>
     <div type="textpart" subtype="section" n="12">
      <p>quarto inde die per aeque invia, sed adsuetudine peritius et meliore cum spe, quod nec
       hostis usquam apparebat et mari adpropinquabant, degressi in campos inter Heracleum et
       Libethrum posuerunt castra <del>peditum</del>, quorum pars maior tumulos tenebat.</p>
     </div>
     <div type="textpart" subtype="section" n="13">
      <p>ibi <hi rend="italics">pedes tendebat.</hi> vallo campi quoque partem, ubi eques tenderet,
       amplectebantur.</p>
     </div>
    </div>
    <div type="textpart" subtype="chapter" n="6">
     <div type="textpart" subtype="section" n="1">
      <p>lavanti regi dicitur nuntiatum hostis adesse. quo nuntio cum pavidus exiluisset e solio,
       victum se sine proelio clamitans proripuit;</p>
     </div>
     <div type="textpart" subtype="section" n="2">
      <p>et subinde per alia atque <hi rend="italics">alia</hi> pavida consilia et imperia trepidans
       duos ex amicis, Pellam alterum, ut, quae ad Phacum pecunia deposita erat, <hi rend="italics"
        >in mare proiceret, Thessalonicam alterum, ut navalia incenderet, misit; Asclepiodotum et
        Hippiam, quique cum iis erant,</hi> ex praesidiis revocat omnisque aditus aperit bello.</p>
     </div>
     <div type="textpart" subtype="section" n="3">
      <p>ipse ab Dio auratis statuis omnibus raptis, ne praeda hosti essent, incolas eius loci
       demigrare Pydnam cogit, et, quae temeritas consulis videri potuisset, quod eo processisset,
       unde invito hoste regredi nequiret, eam non inconsultam audaciam fecit.</p>
     </div>
     <div type="textpart" subtype="section" n="4">
      <p/>
     </div>
     <div type="textpart" subtype="section" n="5">
      <p>duos enim saltus, per quos inde evadere possent, habebant <pb n="122"/> Romani, unum per
       Tempe in Thessaliam, alterum in Macedoniam praeter Dium; quae utraque regiis tenebantur
       praesidiis.</p>
     </div>
     <div type="textpart" subtype="section" n="6">
      <p>itaque si sua intrepidus defendens primam speciem adpropinquantis terroris sustinuisset,
       neque receptus Romanis per Tempe in Thessaliam neque commeatibus pervehendis ea patuisset
       iter.</p>
     </div>
     <div type="textpart" subtype="section" n="7">
      <p>sunt enim Tempe saltus, etiamsi non bello fiat infestus, transitu difficilis.</p>
     </div>
     <div type="textpart" subtype="section" n="8">
      <p>nam praeter angustias per quinque milia, qua exiguum iumento onusto iter est, rupes
       utrimque ita abscisae sunt, ut despici vix sine vertigine quadam simul oculorum animique
       possit. terret et sonitus et altitudo per mediam vallem fluentis Penei amnis.</p>
     </div>
     <div type="textpart" subtype="section" n="9">
      <p>hic locus tam suapte natura infestus per quattuor distantia loca praesidiis regiis fuit
       insessus.</p>
     </div>
     <div type="textpart" subtype="section" n="10">
      <p>unum in primo aditu ad Gonnum erat, alterum <hi rend="italics">in</hi> Condylo, castello
       inexpugnabili, tertium circa Lapathunta, quem Characa appellant,</p>
     </div>
     <div type="textpart" subtype="section" n="11">
      <p>quartum viae ipsi, qua et media et angustissima valles est, <hi rend="italics"
        >inpositum</hi> quam vel decem armatis tueri facile est.</p>
     </div>
     <div type="textpart" subtype="section" n="12">
      <p>intercluso per Tempe simul aditu commeatibus, simul reditu ipsis, montes, per quos
       descenderant, repetendi erant.</p>
     </div>
     <div type="textpart" subtype="section" n="13">
      <p>quod, ut furto fefellerant, ita propalam tenentibus superiora cacumina hostibus non
       poterant; et experta difficultas spem omnem incidisset.</p>
     </div>
     <div type="textpart" subtype="section" n="14">
      <p>supererat nihil aliud in temere commisso quam in Macedoniam ad Dium per medios evadere
       hostis; quod, nisi di mentem regi <hi rend="italics">et</hi> ipsum ingentis difficultatis
       erat.</p>
     </div>
     <div type="textpart" subtype="section" n="15">
      <p>nam cum Olympi radices montis paulo plus quam mille passuum ad mare relinquant spatium,
       cuius dimidium loci occupat ostium late restagnans Baphri amnis, partem planitiae aut Iovis
       templum aut oppidum tenet,</p>
     </div>
     <div type="textpart" subtype="section" n="16">
      <p>relicum perexiguum fossa modica valloque claudi poterat, et saxorum ad manum silvestrisque
       materiae tantum erat, ut vel murus obici turresque excitari potuerint.</p>
     </div>
     <div type="textpart" subtype="section" n="17">
      <p>quorum nihil cum dispexisset caecata mens subito terrore, nudatis omnibus praesidiis
       patefactisque bello ad Pydnam refugit.</p>
     </div>
    </div>
    <div type="textpart" subtype="chapter" n="7">
     <div type="textpart" subtype="section" n="1">
      <p>consul plurimum et praesidii et spei cernens <pb n="123"/> in stultitia et segnitia hostis,
       remisso nuntio ad Sp. Lucretium Larisam, ut castolla relicta ab hoste circa Tempe occuparet,
       praemisso Popilio ad explorandos transitus circa Dium, postquam patere omnia in omnis partes
       animadvertit,</p>
     </div>
     <div type="textpart" subtype="section" n="2">
      <p>secundis castris pervenit ad Dium metarique sub ipso templo, ne quid sacro in loco
       violaretur, iussit.</p>
     </div>
     <div type="textpart" subtype="section" n="3">
      <p>ipse urbem ingressus, sicut non magnam, ita exornatam publicis locis et multitudine
       statuarum munitamque egregie, vix satis credere in tantis rebus sine causa relictis non
       aliquem subesse dolum.</p>
     </div>
     <div type="textpart" subtype="section" n="4">
      <p>unum diem ad exploranda circa omnia moratus castra movet; satisque credens in Pieria
       frumenti copiam fore, eo die ad amnem nomine Mityn processit.</p>
     </div>
     <div type="textpart" subtype="section" n="5">
      <p>postero die progressus Agassas urbem tradentibus sese ipsis recepit; et ut reliquorum
       Macedonum animos sibi conciliaret, obsidibus contentus sine praesidio relinquere se iis urbem
       inmunesque ac suis legibus victuros est pollicitus.</p>
     </div>
     <div type="textpart" subtype="section" n="6">
      <p>progressus inde diei iter ad Ascordum flumen posuit castra; et quantum procederet longius a
       Thessalia, eo maiorem rerum omnium inopiam sentiens, regressus ad Dium est dubitatione
       omnibus exempta,</p>
     </div>
     <div type="textpart" subtype="section" n="7">
      <p>quid intercluso ab Thessalia patiendum fuisset, cui procul inde abscedere tutum non
       esset.</p>
     </div>
     <div type="textpart" subtype="section" n="8">
      <p>Perseus coactis in unum omnibus copiis ducibusque increpare praefectos praesidiorum, ante
       omnes Asclepiodotum atque Hippiam;</p>
     </div>
     <div type="textpart" subtype="section" n="9">
      <p>ab his dicere claustra Macedoniae tradita Romanis esse; cuius culpae reus nemo iustius quam
       ipse fuisset.</p>
     </div>
     <div type="textpart" subtype="section" n="10">
      <p>consuli postquam ex alto conspecta classis spem fecit cum commeatu naves venire — ingens
       enim caritas annonae ac prope inopia erat — , ab invectis iam portum audit onerarias naves
       Magnesiae relictas esse.</p>
     </div>
     <div type="textpart" subtype="section" n="11">
      <p>incerto inde, quidnam agendum foret — adeo sine ulla ope hostis, quae adgravaret, cum ipsa
       difficultate rerum pugnandum erat — ,peropportune litterae a Sp. Lucretio adlatae sunt
       castella se,</p>
     </div>
     <div type="textpart" subtype="section" n="12">
      <p>quae super Tempe essent et circa Philan, tenere omnia frumentique in iis et aliarum in usum
       rerum copiam invenisse. <pb n="124"/></p>
     </div>
    </div>
    <div type="textpart" subtype="chapter" n="8">
     <div type="textpart" subtype="section" n="1">
      <p>his magno opere laetus consul ab Dio ad Philan ducit, simul ut praesidium eius firmaret,
       simul ut militi frumentum, cuius tarda subvectio erat, divideret.</p>
     </div>
     <div type="textpart" subtype="section" n="2">
      <p>ea profectio famam haudquaquam secundam habuit. nam alii metu recessisse eum ab hoste
       ferebant, quia manenti in Pieria proelio dimicandum foret,</p>
     </div>
     <div type="textpart" subtype="section" n="3">
      <p>alii ignarum, belli quae in dies fortuna novaret, ut opperientibus sese rebus, emisisse de
       manibus ea, quae mox repeti non possent.</p>
     </div>
     <div type="textpart" subtype="section" n="4">
      <p>simul enim cessit possessione Dii, excitavit hostem, ut tunc tandem sentiret recuperanda
       esse, quae prius culpa amissa forent.</p>
     </div>
     <div type="textpart" subtype="section" n="5">
      <p>audita enim profectione consulis regressus Dium, quae disiecta ac vastata ab Romanis erant,
       reficit, pinnas moenium decussas reponit, ab omni parte muros firmat; deinde quinque milia
       passuum ab urbe citra ripam Elpei amnis castra ponit, amnem ipsum transitu perdifficilem pro
       munimento habiturus.</p>
     </div>
     <div type="textpart" subtype="section" n="6">
      <p>fluit ex valle Olympi montis, aestate exiguus, hibernis idem incitatus pluviis et supra
       rupes ingentis gurgites facit et infra prorutam in mare evolvendo terram praealtas voragines
       cavatoque medio alveo ripas utrimque praecipitis.</p>
     </div>
     <div type="textpart" subtype="section" n="7">
      <p>hoc flumine saeptum iter hostis credens extrahere relicum tempus aestatis in animo
       habebat.</p>
     </div>
     <div type="textpart" subtype="section" n="8">
      <p>inter haec consul a Phila Popilium cum duobus milibus armatorum Heracleum mittit.</p>
     </div>
     <div type="textpart" subtype="section" n="9">
      <p>abest a Phila quinque milia ferme passuum, media regione inter Dium Tempeque in rupe amni
       inminente positum.</p>
     </div>
    </div>
    <div type="textpart" subtype="chapter" n="9">
     <div type="textpart" subtype="section" n="1">
      <p>Popilius priusquam armatos muris admoveret, misit, qui magistratibus principibusque
       suaderent, fidem clementiamque Romanorum quam vim experiri mallent.</p>
     </div>
     <div type="textpart" subtype="section" n="2">
      <p>nihil ea consilia moverunt, quia ignes ad Elpeum ex regiis castris apparebant. tum terra
       marique — et classis adpulsa ab litore stabat — simul armis, simul operibus machinisque
       oppugnari coepti.</p>
     </div>
     <div type="textpart" subtype="section" n="3">
      <p>iuvenes etiam quidam Romani ludicro circensi ad usum belli verso partem humillimam muri
       ceperunt.</p>
     </div>
     <div type="textpart" subtype="section" n="4">
      <p>mos erat tum, nondum hac effusione inducta bestiis omnium gentium circum <pb n="125"/>
       conplendi, varia spectaculorum conquirere genera; nam semel quadrigis, semel desultore misso
       vix unius horae tempus utrumque curriculum conplebat.</p>
     </div>
     <div type="textpart" subtype="section" n="5">
      <p>inter cetera sexageni ferme iuvenes, interdum plures apparatioribus ludis, armati
       inducebantur. horum inductio ex parte simulacrum decurrentis exercitus erat, ex parte
       elegantioris <del>exercitus</del> quam militaris artis propiorque gladiatorium armorum
       usum.</p>
     </div>
     <div type="textpart" subtype="section" n="6">
      <p>cum alios decursu edidissent motus, quadrato agmine facto, scutis super capita densatis,
       stantibus primis, secundis summissioribus, tertiis magis et quartis, postremis etiam genu
       nixis, fastigatam, sicut tecta aedificiorum sunt, testudinem faciebant.</p>
     </div>
     <div type="textpart" subtype="section" n="7">
      <p>hinc quinquaginta ferme pedum spatio distantes duo armati procurrebant comminatique inter
       se, ab ima in summam testudinem per densata scuta cum evasissent, nunc velut propugnantes per
       oras extremae testudinis, nunc in media inter se concurrentes, haud secus quam stabili solo
       persultabant.</p>
     </div>
     <div type="textpart" subtype="section" n="8">
      <p>huic testudo similis <hi rend="italics">humillimae</hi> parti muri admota. cum armati
       superstantes subissent, propugnatoribus muri fastigio altitudinis aequabantur; depulsisque
       iis in urbem duorum signorum milites transcenderunt.</p>
     </div>
     <div type="textpart" subtype="section" n="9">
      <p>id tantum dissimile fuit, quod et in fronte extremi et ex lateribus soli non habebant super
       capita elata scuta, ne nudarent corpora, sed proiecta pugnantium more. ita nec ipsos tela ex
       muro missa subeuntis laeserunt et testudini iniecta imbris in modum lubrico fastigio innoxia
       ad imum labebantur.</p>
     </div>
     <div type="textpart" subtype="section" n="10">
      <p>et consul capto iam Heracleo castra eo promovit, tamquam Dium atque inde summoto rege in
       Pieriam etiam progressurus.</p>
     </div>
     <div type="textpart" subtype="section" n="11">
      <p>sed hiberna iam praeparans vias commeatibus subvehundis ex Thessalia muniri iubet et eligi
       horreis opportuna loca tectaque aedificari, ubi deversari portantes commeatus possent.</p>
     </div>
    </div>
    <div type="textpart" subtype="chapter" n="10">
     <div type="textpart" subtype="section" n="1">
      <p>Perseus tandem <hi rend="italics">a</hi> pavore eo, quo attonitus fuerat, recepto animo
       malle imperiis suis non obtemperatum esse, cum trepidans gazam in mare deici Pellae,
       Thessalonicae navalia iusserat incendi.</p>
     </div>
     <div type="textpart" subtype="section" n="2">
      <p>Andronicus <pb n="126"/> Thessalonicam missus traxerat tempus, id ipsum, quod accidit,
       paenitentiae relinquens locum.</p>
     </div>
     <div type="textpart" subtype="section" n="3">
      <p>incautior Nicias Pellae proiciendo pecuniae partem, quae fuerat <hi rend="italics">ad</hi>
       Phacum;</p>
     </div>
     <div type="textpart" subtype="section" n="4">
      <p>sed in re emendabili visus lapsus esse, quod per urinatores omnis ferme extracta est.
       tantusque pudor regi pavoris eius fuit, ut urinatores clam interfici iusserit, deinde
       Andronicum quoque et Nician, ne quis tam dementis imperii conscius existeret.</p>
     </div>
     <div type="textpart" subtype="section" n="5">
      <p>inter haec C. Marcius cum classe ab Heracleo Thessalonicam profectus et agrum pluribus
       locis expositis per litora armatis late vastavit et procurrentes ab urbe secundis aliquot
       proeliis trepidos intra moenia conpulit.</p>
     </div>
     <div type="textpart" subtype="section" n="6">
      <p>iamque ipsi urbi terribilis erat, cum dispositis omnis generis tormentis non vagi modo
       circa muros, temere adpropinquantes, sed etiam qui in navibus erant, saxis tormento
       emicantibus percutiebantur.</p>
     </div>
     <div type="textpart" subtype="section" n="7">
      <p>revocatis igitur in naves militibus omissaque Thessalonicae oppugnatione Aeniam inde
       petunt. quindecim milia passuum ea urbs abest, adversus Pydnam posita, fertilis agro.</p>
     </div>
     <div type="textpart" subtype="section" n="8">
      <p>pervastatis finibus eius legentes oram Antigoneam perveniunt. ibi egressi in terram primo
       et vastarunt agros passim et aliquantum praedae contulerunt ad naves.</p>
     </div>
     <div type="textpart" subtype="section" n="9">
      <p>dein palatos eos adorti Macedones, mixti pedites equitesque, fugientes effuse ad mare
       persecuti quingentos ferme occiderunt et non minus ceperunt.</p>
     </div>
     <div type="textpart" subtype="section" n="10">
      <p>nec aliud quam ultima necessitas, cum recipere se tuto ad naves prohiberentur, animos
       militum Romanorum simul desperatione alia salutis simul indignitate inritavit.</p>
     </div>
     <div type="textpart" subtype="section" n="11">
      <p>redintegrata in litore pugna est; adiuvere, qui in navibus erant. ibi Macedonum ducenti
       ferme caesi, par numerus captus. ab Antigonea classis profecta ad agrum Pallenensem
       escensionem ad populandum fecit.</p>
     </div>
     <div type="textpart" subtype="section" n="12">
      <p>finium is ager Cassandrensium erat, longe fertilissimus omnis orae, quam praetervecti
       fuerant. ibi Eumenes rex viginti tectis navibus ab Elaea profectus obvius fuit et quinque
       missae a Prusia rege tectae naves.</p>
     </div>
    </div>
    <div type="textpart" subtype="chapter" n="11">
     <div type="textpart" subtype="section" n="1">
      <p>hac virium accessione animus crevit praetori, ut Cassandream oppugnaret.</p>
     </div>
     <div type="textpart" subtype="section" n="2">
      <p>condita est a Cassandro <pb n="127"/> rege in ipsis faucibus, quae Pallenensem agrum
       ceterae Macedoniae iungunt, hinc Toronaico, hinc Macedonico saepta <hi rend="italics"
        >mari.</hi></p>
     </div>
     <div type="textpart" subtype="section" n="3">
      <p>eminet namque in altum lingua, in qua sita est, nec minus quam † inaltus magnitudine Atho
       mons excurrit, obversa in regionem Magnesiae duobus inparibus promunturiis, quorum maiori
       Posideum est nomen, minori Canastracum.</p>
     </div>
     <div type="textpart" subtype="section" n="4">
      <p>divisis partibus oppugnare adorti. Romanus ad Clitas, quas vocant, munimenta, cervis etiam
       obiectis, ut viam intercluderet, a Macedonico ad Toronaicum mare perducit. ab altera parte
       euripus est;</p>
     </div>
     <div type="textpart" subtype="section" n="5">
      <p>inde Eumenes oppugnabat. Romanis in fossa conplenda, quam nuper obiecerat Perseus, plurimum
       erat laboris. ibi quaerenti praetori, quia nusquam cumuli apparebant, quo regesta e fossa
       terra foret, monstrati sunt fornices: non ad eandem crassitudinem, qua veterem murum, sed
       simplici laterum ordine structos esse.</p>
     </div>
     <div type="textpart" subtype="section" n="6">
      <p>consilium igitur cepit transfosso pariete iter in urbem patefacere. fallere autem ita se
       posse, si muros a parte alia scalis adortus tumultu iniecto in custodiam eius loci
       propugnatores urbis avertisset.</p>
     </div>
     <div type="textpart" subtype="section" n="7">
      <p>erant in praesidio Cassandreae praeter non contemnendam iuventutem oppidanorum octingenti
       Agrianes et duo milia penestarum Illyriorum, a Pleurato inde missi, bellicosum utrumque
       genus.</p>
     </div>
     <div type="textpart" subtype="section" n="8">
      <p>his tuentibus muros, cum subire Romani summa vi niterentur, momento temporis parietes
       fornicum perfossi urbem patefecerunt. quod si, qui inrumperent, armati fuissent, extemplo
       cepissent.</p>
     </div>
     <div type="textpart" subtype="section" n="9">
      <p>hoc ubi perfectum esse opus militibus nuntiatum est, clamorem alacres gaudio repente
       tollunt, alii parte alia in urbem inrupturi.</p>
     </div>
    </div>
    <div type="textpart" subtype="chapter" n="12">
     <div type="textpart" subtype="section" n="1">
      <p>hostis primum admiratio cepit, quidnam sibi repentinus clamor vellet.</p>
     </div>
     <div type="textpart" subtype="section" n="2">
      <p>postquam patere urbem accepere praefecti praesidii Pytho et Philippus, pro eo, qui
       occupasset adgredi, opus factum esse rati, cum valida manu Agrianum Illyriorumque erumpunt
       Romanosque, qui alii aliunde coibant convocabanturque, ut signa in urbem inferrent,
       inconpositos atque inordinatos <pb n="128"/> fugant persecunturque ad fossam, in quam
       conpulsos ruina cumulant.</p>
     </div>
     <div type="textpart" subtype="section" n="3">
      <p>sescenti ferme ibi interfecti, omnesque prope, qui inter murum fossamque deprensi erant,
       volnerantur.</p>
     </div>
     <div type="textpart" subtype="section" n="4">
      <p>ita suo ipse conatu perculsus praetor segnior ad alia factus consilia erat. et ne Eumeni
       quidem simul a mari simul a terra adgredienti quidquam satis procedebat.</p>
     </div>
     <div type="textpart" subtype="section" n="5">
      <p>placuit igitur utrique custodiis firmatis, ne quod praesidium ex Macedonia intromitti
       posset, quoniam vis aperta non processisset, operibus moenia oppugnare.</p>
     </div>
     <div type="textpart" subtype="section" n="6">
      <p>haec parantibus iis decem regii lembi ab Thessalonica cum delectis Gallorum auxiliaribus
       missi, cum in salo stantes hostium naves conspexissent, ipsi obscura nocte, simplici ordine,
       quam poterant proxime litus tenentes, intrarunt urbem.</p>
     </div>
     <div type="textpart" subtype="section" n="7">
      <p>huius novi praesidii fama absistere oppugnatione simul Romanos regemque coegit. circumvecti
       promunturium ad Toronen classem appulerunt.</p>
     </div>
     <div type="textpart" subtype="section" n="8">
      <p>eam quoque oppugnare adorti, ubi valida defendi manu animadverterunt, inrito incepto
       Demetriadem petunt. ibi cum adpropinquantes repleta moenia armatis vidissent, praetervecti ad
       Iolcon classem appulerunt, inde agro vastato Demetriadem quoque adgressuri.</p>
     </div>
    </div>
    <div type="textpart" subtype="chapter" n="13">
     <div type="textpart" subtype="section" n="1">
      <p>inter haec et consul, ne segnis sederet tantum in agro hostium, M. Popilium cum quinque
       milibus militum ad Meliboeam urbem oppugnandam mittit.</p>
     </div>
     <div type="textpart" subtype="section" n="2">
      <p>sita est in radicibus Ossae montis, qua parte in Thessaliam vergit, opportune inminens
       super Demetriadem.</p>
     </div>
     <div type="textpart" subtype="section" n="3">
      <p>primus adventus hostium perculit incolas loci; collectis deinde <hi rend="italics">ab</hi>
       necopinato pavore animis discurrunt armati ad portas ac moenia, qua suspecti aditus erant,
       spemque extemplo inciderunt capi primo impetu posse.</p>
     </div>
     <div type="textpart" subtype="section" n="4">
      <p>obsidio igitur parabatur, et opera <hi rend="italics">ad</hi> oppugnationem fieri coepta.
       Perseus cum audisset simul Meliboeam a consulis exercitu oppugnari, simul classem Iolci
       stare, <hi rend="italics">ut</hi> inde Demetriadem adgrederetur, Euphranorem quendam ex
       ducibus cum delectis duobus milibus Meliboeam mittit.</p>
     </div>
     <div type="textpart" subtype="section" n="5">
      <p>eidem imperatum, ut, si a Meliboea summovisset <pb n="129"/> Romanos, Demetriadem prius
       occulto itinere intraret, quam ab Iolco ad urbem castra moverent Romani.</p>
     </div>
     <div type="textpart" subtype="section" n="6">
      <p>et ab oppugnatoribus Meliboeae, cum in superioribus locis repente apparuisset, cum
       trepidatione multa relicta opera sunt <hi rend="italics">ignisque</hi> iniectus. ita a
       Meliboea abscessum est.</p>
     </div>
     <div type="textpart" subtype="section" n="7">
      <p>Euphranor soluta unius urbis obsidione Demetriadem extemplo ducit. nocte moenia <hi
        rend="italics">intrat tantamque fiduciam incolentibus fecit, ut non moenia</hi> modo, sed
       agros etiam confiderent se a populationibus tueri posse; et eruptiones in vagos populatores
       non sine volneribus hostium factae sunt.</p>
     </div>
     <div type="textpart" subtype="section" n="8">
      <p>circumvecti tamen moenia sunt praetor et rex, situm urbis contemplantes, si qua parte
       temptare aut opere aut vi possent.</p>
     </div>
     <div type="textpart" subtype="section" n="9">
      <p>fama fuit per Cydantem Cretensem et Antimachum, qui Demetriadi praeerat, tractatas inter
       Eumenen et Persea condiciones amicitiae.</p>
     </div>
     <div type="textpart" subtype="section" n="10">
      <p>ab Demetriade certe abscessum est. Eumenes ad consulem navigat; <hi rend="italics"
        >gratuitusque,</hi> quod prospere Macedoniam intrasset, Pergamum in regnum abit.</p>
     </div>
     <div type="textpart" subtype="section" n="11">
      <p>Marcius Figulus praetor parte classis in hiberna Sciathum missa cum reliquis navibus Oreum
       Euboeae petit, eam urbem aptissimam ratus, unde exercitibus, qui in Macedonia quique in
       Thessalia erant, mitti commeatus possent.</p>
     </div>
     <div type="textpart" subtype="section" n="12">
      <p>de Eumene rege longe diversa tradunt. si Valerio Antiati credas, nec classe adiutum ab eo
       praetorem esse, cum saepe eum litteris accersisset, tradit, nec cum gratia ab consule
       profectum in Asiam, indignatum, quod, ut iisdem castris tenderet, permissum non fuerit;</p>
     </div>
     <div type="textpart" subtype="section" n="13">
      <p>ne ut equites quidem Gallos, quos secum adduxerat, relinqueret, impetrari ab eo
       potuisse.</p>
     </div>
     <div type="textpart" subtype="section" n="14">
      <p>Attalum fratrem eius et remansisse apud consulem, et sinceram eius fidem aequali tenore
       egregiamque operam in eo bello fuisse.</p>
     </div>
    </div>
    <div type="textpart" subtype="chapter" n="14">
     <div type="textpart" subtype="section" n="1">
      <p>dum bellum in Macedonia geritur, legati Transalpini ab regulo Gallorum — Balanus ipsius
       traditur nomen; gentis ex qua fuerit, non traditur — Romam venerunt pollicentes ad
       Macedonicum bellum auxilia.</p>
     </div>
     <div type="textpart" subtype="section" n="2">
      <p>gratiae ab senatu actae muneraque missa, torquis aureus <pb n="130"/> duo pondo et paterae
       aureae quattuor pondo, equus phaleratus armaque equestria.</p>
     </div>
     <div type="textpart" subtype="section" n="3">
      <p>secundum Gallos Pamphylii legati coronam auream ex viginti milibus Philippicorum factam in
       curiam intulerunt, petentibusque iis, ut id donum in cella Iovis optimi maximi ponere et
       sacrificare in Capitolio liceret, permissum;</p>
     </div>
     <div type="textpart" subtype="section" n="4">
      <p>benigneque amicitiam renovare volentibus legatis responsum et binum milium aeris singulis
       missum munus.</p>
     </div>
     <div type="textpart" subtype="section" n="5">
      <p>tum ab rege Prusia et paulo post ab Rhodiis de eadem <hi rend="italics">re</hi> longe
       aliter disserentes legati auditi sunt.</p>
     </div>
     <div type="textpart" subtype="section" n="6">
      <p>utraque legatio de pace reconcilianda cum rege Perseo egit. Prusiae preces magis quam
       postulatio fuere, profitentis et ad id tempus se cum Romanis stetisse et, quoad bellum foret,
       staturum;</p>
     </div>
     <div type="textpart" subtype="section" n="7">
      <p>ceterum cum ad se a Perseo legati venissent de finiendo cum Romanis bello, eis pollicitum
       deprecatorem apud senatum futurum; petere, si possent inducere in animum, ut finiant iras, se
       quoque in gratia reconciliatae pacis ponerent.</p>
     </div>
     <div type="textpart" subtype="section" n="8">
      <p>haec regii legati. Rhodii superbe commemoratis <hi rend="italics">meritis suis</hi> erga
       populum Romanum et paene victoriae, utique de Antiocho rege, maiore parte ad se vindicata,
       adiecerunt:</p>
     </div>
     <div type="textpart" subtype="section" n="9">
      <p>cum pax inter Macedonas Romanosque esset, sibi amicitiam cum rege Perseo coeptam; eam se
       invitos, nullo eius in se merito, quoniam ita Romanis visum sit in societatem se belli
       trahere, interrupisse.</p>
     </div>
     <div type="textpart" subtype="section" n="10">
      <p>tertium se annum multa eius incommoda belli sentire mari intercluso; inopem insulam esse
       nec, nisi maritimis iuvetur commeatibus, colendam.</p>
     </div>
     <div type="textpart" subtype="section" n="11">
      <p>itaque cum id ultra pati non possent, legatos alios ad Persea in Macedoniam misisse, qui ei
       denuntiarent Rhodiis placere pacem eum conponere cum Romanis;</p>
     </div>
     <div type="textpart" subtype="section" n="12">
      <p>se Romam eadem nuntiatum missos. per quos stetisset, quo minus belli finis fieret, adversus
       eos quid sibi faciendum esset, Rhodios consideraturos esse.</p>
     </div>
     <div type="textpart" subtype="section" n="13">
      <p><hi rend="italics">ne</hi> nunc quidem haec sine indignatione legi audirive posse certum
       habeo; inde existimari potest, qui habitus animorum audientibus ea patribus fuerit.</p>
     </div>
    </div>
    <div type="textpart" subtype="chapter" n="15">
     <div type="textpart" subtype="section" n="1">
      <p>Claudius nihil responsum auctor est, tantum senatus <pb n="131"/> consultum recitatum, quo
       Caras et Lycios liberos esse iuberet populus Romanus litterasque extemplo ad utramque gentem
        <del>sciret indicatum</del> mitti;</p>
     </div>
     <div type="textpart" subtype="section" n="2">
      <p>qua audita re principem legationis, cuius magniloquentiam vix curia paulo ante ceperat,
       corruisse.</p>
     </div>
     <div type="textpart" subtype="section" n="3">
      <p>alii responsum esse tradunt, populum Romanum et principio eius belli haud vanis auctoribus
       conpertum habuisse Rhodios cum Perseo rege adversus rem publicam suam occulta consilia
       inisse,</p>
     </div>
     <div type="textpart" subtype="section" n="4">
      <p>et, <hi rend="italics">si</hi> id ante dubium fuisset, legatorum paulo ante verba ad certum
       redegisse, et plerumque ipsam se fraudem, etiamsi initio cautior fuerit, detegere.</p>
     </div>
     <div type="textpart" subtype="section" n="5">
      <p>Rhodios nunc in orbe terrarum arbitria belli pacisque agere; Rhodiorum nutu arma sumpturos
       positurosque Romanos esse. iam non deos foederum testis, sed Rhodios habituros.</p>
     </div>
     <div type="textpart" subtype="section" n="6">
      <p>itane tandem? nisi pareatur iis exercitusque de Macedonia deportentur, visuros esse, quid
       sibi faciendum sit?</p>
     </div>
     <div type="textpart" subtype="section" n="7">
      <p>quid Rhodii visuri sint, ipsos scire. populum certe Romanum devicto Perseo, quod prope diem
       sperent fore, visurum, ut pro meritis cuiusque in eo bello civitatis gratiam dignam
       referat.</p>
     </div>
     <div type="textpart" subtype="section" n="8">
      <p>munus tamen legatis in singulos binum milium aeris missum est, quod ii non acceperunt.</p>
     </div>
    </div>
    <div type="textpart" subtype="chapter" n="16">
     <div type="textpart" subtype="section" n="1">
      <p>litterae deinde <hi rend="italics">recitatae</hi> Q. Marcii consulis sunt, quemadmodum
       saltu superato in Macedoniam transisset:</p>
     </div>
     <div type="textpart" subtype="section" n="2">
      <p>ibi et ex aliis locis commeatus se prospectos in hiemem habere et ab Epirotis viginti milia
       modium tritici, decem hordei sumpsisse, ut pro eo frumento pecunia Romae legatis eorum
       curaretur.</p>
     </div>
     <div type="textpart" subtype="section" n="3">
      <p>vestimenta militibus ab Roma mittenda esse; equis ducentis ferme opus esse, maxime <hi
        rend="italics">Numidicis,</hi> nec sibi in his locis ullam copiam esse.</p>
     </div>
     <div type="textpart" subtype="section" n="4">
      <p>senatus consultum, ut ea omnia ex litteris consulis fierent, factum est. C. Sulpicius
       praetor sex milia togarum, triginta tunicarum, equos ducentos deportanda in Macedoniam
       praebendaque arbitratu consulis locavit et legatis Epirotarum pecuniam pro frumento solvit et
       Onesimum, Pythonis filium, nobilem Macedonem, in senatum introduxit.</p>
     </div>
     <div type="textpart" subtype="section" n="5">
      <p>is pacis semper auctor <pb n="132"/> regi fuerat monueratque, sicut pater eius Philippus
       institutum usque ad ultimum vitae diem servarat cotidie, bis in die foederis icti cum Romanis
       perlegendi, ut eum morem, si non semper, crebro tamen usurparet.</p>
     </div>
     <div type="textpart" subtype="section" n="6">
      <p>postquam deterrere eum a bello nequiit, primo subtrahere sese per alias atque alias <hi
        rend="italics">causas,</hi> ne interesset iis, quae non probabat, coepit; postremo, cum
       suspectum se esse cerneret et proditionis interdum crimine insimulari, ad Romanos transfugit
        <hi rend="italics">et</hi> magno usui consuli fuit.</p>
     </div>
     <div type="textpart" subtype="section" n="7">
      <p>ea introductus in curiam cum memorasset, senatus in formulam sociorum eum referri iussit,
       locum, lautia praeberi, agri Tarentini, qui publicus populi Romani esset, ducenta iugera
       dari, et aedes Tarenti emi.</p>
     </div>
     <div type="textpart" subtype="section" n="8">
      <p>uti ea curaret, C. Decimio praetori mandatum. censum idibus Decembribus severius quam ante
       habuerunt: multis equi adempti, inter quos P. Rutilio, qui tribunus plebis eos violenter
       accusarat; tribu quoque is motus et aerarius factus.</p>
     </div>
     <div type="textpart" subtype="section" n="9">
      <p>ad opera publica facienda cum eis dimidium ex vectigalibus eius anni attributum ex senatus
       consulto a quaestoribus esset,</p>
     </div>
     <div type="textpart" subtype="section" n="10">
      <p>Ti. Sempronius ex ea pecunia, quae ipsi attributa erat, aedes P. Africani pone Veteres ad
       Vortumni signum lanienasque et tabernas coniunctas in publicum emit basilicamque faciendam
       curavit,</p>
     </div>
     <div type="textpart" subtype="section" n="11">
      <p>quae postea Sempronia appellata est.</p>
     </div>
    </div>
    <div type="textpart" subtype="chapter" n="17">
     <div type="textpart" subtype="section" n="1">
      <p>iam in exitu annus erat, et propter Macedonici maxime belli curam in sermonibus homines
       habebant, quos in annum consules ad finiendum tandem id bellum crearent.</p>
     </div>
     <div type="textpart" subtype="section" n="2">
      <p>itaque senatus consultum factum est, ut Cn. Servilius primo quoque tempore ad comitia
       habenda veniret.</p>
     </div>
     <div type="textpart" subtype="section" n="3">
      <p>senatus consultum Sulpicius praetor ad consulem <hi rend="italics">misit, litterasque
        allatas a consule</hi> post paucos dies recitavit, quibus <hi rend="italics">in</hi> ante
       diem <gap reason="lost"/><hi rend="italics">comitia edixit: se ante eum diem</hi> in urbem
       venturum. et consul maturavit et comitia eo die, qui dictus erat, sunt perfecta.</p>
     </div>
     <div type="textpart" subtype="section" n="4">
      <p>consules creati L. Aemilius Paulus iterum, quarto decumo anno postquam primo consul fuerat,
       et C. Licinius Crassus.</p>
     </div>
     <div type="textpart" subtype="section" n="5">
      <p>praetores postero die facti Cn. <hi rend="italics">Baebius</hi><pb n="133"/> Tampilus, L.
       Anicius Gallus, Cn. Octavius, P. Fonteius Balbus, M. Aebutius Helva, C. Papirius Carbo.</p>
     </div>
     <div type="textpart" subtype="section" n="6">
      <p>omnia ut maturius agerentur, belli Macedonici stimulabat cura.</p>
     </div>
     <div type="textpart" subtype="section" n="7">
      <p>itaque designatos extemplo sortiri placuit provincias, ut, cum, utri Macedonia consuli
       cuique praetori classis evenisset, sciretur, ii iam inde cogitarent pararentque, quae bello
       usui forent, senatumque consulerent, si qua <hi rend="italics">de</hi> re consulto opus
       esset.</p>
     </div>
     <div type="textpart" subtype="section" n="8">
      <p>Latinas, ubi magistratum inissent, quod per religiones posset, primo quoque tempore fieri
       placere, ne quid consulem, cui eundum in Macedoniam esset, teneret.</p>
     </div>
     <div type="textpart" subtype="section" n="9">
      <p>his decretis, consulibus Italia et Macedonia, praetoribus praeter duas iurisdictiones in
       urbe classis et Hispania et Sicilia et Sardinia provinciae nominatae sunt.</p>
     </div>
     <div type="textpart" subtype="section" n="10">
      <p>consulum Aemilio Macedonia, Licinio Italia evenit. praetores Cn. Baebius urbanam, L.
       Anicius peregrinam et si quo senatus censuisset, Cn. Octavius classem, P. Fonteius Hispaniam,
        <hi rend="italics">M. Aebutius Siciliam,</hi> C. Papirius Sardiniam est sortitus.</p>
     </div>
    </div>
    <div type="textpart" subtype="chapter" n="18">
     <div type="textpart" subtype="section" n="1">
      <p>extemplo apparuit omnibus non segniter id bellum L. Aemilium gesturum, praeterquam quod †
       aliis vir erat, etiam quod dies noctesque intentus ea sola, quae ad id bellum pertinerent,
       animo agitabat.</p>
     </div>
     <div type="textpart" subtype="section" n="2">
      <p>iam omnium primum a senatu petit, ut legatos in Macedoniam mitterent ad exercitus visendos
       classemque et conperta referenda, quid aut terrestribus aut navalibus copiis opus esset;</p>
     </div>
     <div type="textpart" subtype="section" n="3">
      <p>praeterea ut explorarent copias regias, quantum possent, qua provincia nostra, qua hostium
       foret; utrum intra saltus castra Romani haberent, an iam omnes angustiae exsuperatae, et in
       aequa loca pervenissent;</p>
     </div>
     <div type="textpart" subtype="section" n="4">
      <p>qui fideles nobis socii, qui dubii suspensaeque ex fortuna fidei, qui certi hostes
       viderentur; quanti praeparati commeatus, et unde terrestri itinere, unde navibus
       subportarentur; quid ea aestate terra marique rerum gestum esset: ex his bene cognitis certa
       in futurum consilia capi posse.</p>
     </div>
     <div type="textpart" subtype="section" n="5">
      <p>senatus Cn. Servilio consuli negotium dedit, ut tris in Macedoniam, quos <pb n="134"/> L.
       Aemilio videretur, legaret. legati biduo post profecti Cn. Domitius Ahenobarbus, A. Licinius
       Nerva, L. Baebius.</p>
     </div>
     <div type="textpart" subtype="section" n="6">
      <p>bis in exitu anni eius lapidatum esse nuntiatum est, <hi rend="italics">semel</hi> in
       Romano agro, semel in Veienti. bis novemdiale sacrum factum est.</p>
     </div>
     <div type="textpart" subtype="section" n="7">
      <p>sacerdotes eo anno mortui sunt P. Quinctilius Varus flamen Martialis et M. Claudius
       Marcellus decemvir; in cuius locum Cn. Octavius suffectus.</p>
     </div>
     <div type="textpart" subtype="section" n="8">
      <p>et iam magnificentia crescente notatum est ludis circensibus P. Corneli Scipionis Nasicae
       et P. Lentuli aedilium curulium sexaginta tres Africanas et quadraginta ursos et elephantos
       lusisse.</p>
     </div>
    </div>
    <div type="textpart" subtype="chapter" n="19">
     <div type="textpart" subtype="section" n="1">
      <p>L. Aemilio Paulo C. Licinio consulibus, idibus Martiis, principio insequentis anni, cum in
       expectatione patres fuissent, maxime quidnam consul de Macedonia, cuius ea provincia esset,
       referret, nihil se habere Paulus, quod referret, nondum <hi rend="italics">cum</hi> legati
       redissent, dixit.</p>
     </div>
     <div type="textpart" subtype="section" n="2">
      <p>ceterum Brundisi legatos iam esse, bis ex cursu Dyrrachium reiectos.</p>
     </div>
     <div type="textpart" subtype="section" n="3">
      <p>cognitis mox, quae nosci prius in rem esset, relaturum; id fore intra perpaucos dies.</p>
     </div>
     <div type="textpart" subtype="section" n="4">
      <p>et ne quid profectionem suam teneret, pridie idus Apriles Latinis esse constitutam diem.
       sacrificio rite perfecto et se et Cn. Octavium, simul senatus censuisset, exituros esse.</p>
     </div>
     <div type="textpart" subtype="section" n="5">
      <p>C. Licinio collegae suo fore curae se absente, ut, si qua parari mittique ad id bellum opus
       sit, parentur mittanturque. interea legationes exterarum nationum audiri posse.</p>
     </div>
     <div type="textpart" subtype="section" n="6">
      <p>primi Alexandrini legati ab Ptolemaeo <hi rend="italics">et Cleopatra</hi> regibus vocati
       sunt.</p>
     </div>
     <div type="textpart" subtype="section" n="7">
      <p>sordidati, barba et capillo promisso, cum ramis oleae ingressi curiam procubuerunt, et
       oratio quam habitus fuit miserabilior.</p>
     </div>
     <div type="textpart" subtype="section" n="8">
      <p>Antiochus Syriae rex, qui obses Romae fuerat, per honestam speciem maioris Ptolemaei
       reducendi in regnum, bellum cum minore fratre eius, qui tum Alexandriam tenebat,</p>
     </div>
     <div type="textpart" subtype="section" n="9">
      <p>gerens et ad Pelusium navali proelio <hi rend="italics">superior</hi> fuerat et tumultuario
       opere ponte per Nilum facto transgressus cum exercitu obsidione ipsam Alexandream terrebat,
       nec procul abesse, quin poteretur regno opulentissimo, <pb n="135"/> videbatur.</p>
     </div>
     <div type="textpart" subtype="section" n="10">
      <p>ea legati querentes orabant senatum, ut opem regno regibusque amicis impigre ferrent.</p>
     </div>
     <div type="textpart" subtype="section" n="11">
      <p>ea merita populi Romani in Antiochum, eam apud omnes reges gentesque auctoritatem esse, ut,
       si legatos misissent, qui ei nuntiarent non placere senatui sociis regibus bellum fieri,
       extemplo abscessurus a moenibus Alexandreae abducturusque exercitum in Syriam esset.</p>
     </div>
     <div type="textpart" subtype="section" n="12">
      <p>quod si cunctentur facere, brevi extorres regno Ptolemaeum et Cleopatram Romam venturos,
       cum pudore quodam populi Romani, quod nullam opem in ultimo discrimine fortunarum
       tulissent.</p>
     </div>
     <div type="textpart" subtype="section" n="13">
      <p>moti patres precibus Alexandrinorum extemplo C. Popilium Laenatem et C. Decimium et C.
       Hostilium legatos ad finiendum inter reges bellum miserunt.</p>
     </div>
     <div type="textpart" subtype="section" n="14">
      <p>prius Antiochum, dein Ptolemaeum adire iussi et nuntiare, ni absistatur bello, per utrum
       stetisset, eum non pro amico nec pro socio habituros esse.</p>
     </div>
    </div>
    <div type="textpart" subtype="chapter" n="20">
     <div type="textpart" subtype="section" n="1">
      <p>his intra triduum simul cum legatis Alexandrinis profectis legati ex Macedonia
       quinquatribus ultimis adeo expectati venerunt, ut, nisi vesper esset, extemplo senatum
       vocaturi consules fuerint.</p>
     </div>
     <div type="textpart" subtype="section" n="2">
      <p>postero die senatus fuit legatique auditi sunt. ii nuntiant maiore periculo quam emolumento
       exercitum per invios saltus in Macedoniam inductum.</p>
     </div>
     <div type="textpart" subtype="section" n="3">
      <p>Pieriam, quo processisset, regem tenere; castra castris prope ita conlata esse, ut flumine
       Elpeo interiecto arceantur. neque regem pugnandi potestatem facere, nec nostris vim ad
       cogendum esse.</p>
     </div>
     <div type="textpart" subtype="section" n="4">
      <p>hiemem etiam insuper rebus gerendis intervenisse. in otio militem ali, nec plus quam VI <hi
        rend="italics">dierum</hi> frumentum habere. Macedonum dici triginta milia armatorum
       esse.</p>
     </div>
     <div type="textpart" subtype="section" n="5">
      <p>si Ap. Claudio circa Lychnidum satis validus exercitus foret, potuisse eum ancipiti bello
       distinere regem: nunc et Appium, et <hi rend="italics">quod</hi> cum eo praesidii sit, in
       summo periculo esse, nisi propere aut iustus exercitus eo mittatur, aut illi inde
       deducantur.</p>
     </div>
     <div type="textpart" subtype="section" n="6">
      <p>ad classem se ex castris profectos sociorum navalium partem morbo audisse absumptam,
       partem, maxime qui ex Sicilia fuerint, domos <pb n="136"/> suas abisse, et homines navibus
       deesse; qui sint, neque stipendium accepisse neque vestimenta habere.</p>
     </div>
     <div type="textpart" subtype="section" n="7">
      <p>Eumenen classemque eius, tamquam vento adlatas naves, sine causa et venisse et abisse; nec
       animum eius regis constare satis visum. sicut omnia de Eumene dubia, <hi rend="italics"
        >ita</hi> Attali egregie constantem fidem nuntiabant.</p>
     </div>
    </div>
    <div type="textpart" subtype="chapter" n="21">
     <div type="textpart" subtype="section" n="1">
      <p>legatis auditis tunc de bello referre sese L. Aemilius dixit.</p>
     </div>
     <div type="textpart" subtype="section" n="2">
      <p>senatus decrevit, ut in octo legiones parem numerum tribunorum consules et populus
       crearent; creari autem neminem eo anno placere, nisi qui honorem gessisset.</p>
     </div>
     <div type="textpart" subtype="section" n="3">
      <p>tum ex omnibus tribunis militum uti L. Aemilius in duas legiones in Macedoniam, quos eorum
       velit, eligat, et ut sollemni Latinarum perfecto L. Aemilius consul, Cn. Octavius praetor,
       cui classis obtigisset, in provinciam proficiscantur.</p>
     </div>
     <div type="textpart" subtype="section" n="4">
      <p>additus est his tertius L. Anicius praetor, cuius inter peregrinos iurisdictio erat; eum in
       provinciam Illyricum circa Lychnidum Ap. Claudio succedere placuit.</p>
     </div>
     <div type="textpart" subtype="section" n="5">
      <p>dilectus cura C. Licinio consuli inposita. is septem milia civium Romanorum et equites
       ducentos scribere iussus et sociis nominis Latini septem milia peditum imperare,</p>
     </div>
     <div type="textpart" subtype="section" n="6">
      <p>quadringentos equites,</p>
     </div>
     <div type="textpart" subtype="section" n="7">
      <p>et Cn. Servilio Galliam obtinenti provinciam litteras mittere, ut sescentos equites
       conscriberet.</p>
     </div>
     <div type="textpart" subtype="section" n="8">
      <p>hunc exercitum ad collegam primo quoque tempore mittere in Macedoniam iussus; neque in ea
       provincia plus quam duas legiones esse; eas repleri, ut sena milia peditum, trecenos haberent
       equites;</p>
     </div>
     <div type="textpart" subtype="section" n="9">
      <p>ceteros pedites <hi rend="italics">equitesque</hi> in praesidiis disponi. qui eorum idonei
       ad militandum non essent, dimitti. decem praeterea milia peditum imperata sociis et
       octingenti equites.</p>
     </div>
     <div type="textpart" subtype="section" n="10">
      <p>id praesidii additum Anicio praeter duas legiones, quas portare in Macedoniam est iussus,
       quina milia peditum et ducenos habentes, trecenos equites. et in classem quinque milia
       navalium socium sunt scripta.</p>
     </div>
     <div type="textpart" subtype="section" n="11">
      <p>Licinius consul duabus legionibus obtinere provinciam iussus; eo addere sociorum decem
       milia peditum et sescentos equites. <pb n="137"/></p>
     </div>
    </div>
    <div type="textpart" subtype="chapter" n="22">
     <div type="textpart" subtype="section" n="1">
      <p>senatus consultis perfectis L. Aemilius consul e curia in contionem processit orationemque
       talem habuit:</p>
     </div>
     <div type="textpart" subtype="section" n="2">
      <p><q>animadvertisse videor, Quirites, maiorem mihi sortito Macedoniam provinciam
        gratulationem factam, quam cum aut consul sum renuntiatus, aut quo die magistratum inii,
        neque id ob aliam causam, quam quia bello in Macedonia, quod diu trahitur, existimastis
        dignum maiestate populi Romani exitum per me inponi posse.</q></p>
     </div>
     <div type="textpart" subtype="section" n="3">
      <p>deos quoque huic favisse sorti spero eosdemque in rebus gerendis adfuturos esse.</p>
     </div>
     <div type="textpart" subtype="section" n="4">
      <p>haec partim ominari, partim sperare possum; illud adfirmare pro certo audeo, me omni ope
       adnisurum esse, <hi rend="italics">ne</hi> frustra vos hanc spem de me conceperitis.</p>
     </div>
     <div type="textpart" subtype="section" n="5">
      <p>quae ad bellum opus sunt et senatus decrevit, et, quoniam extemplo proficisci placet neque
       ego in mora sum, C. Licinius collega, vir egregius, aeque enixe parabit ac si ipse id bellum
       gesturus esset.</p>
     </div>
     <div type="textpart" subtype="section" n="6">
      <p>vos quae scripsero senatui ac vobis, <hi rend="italics">iis modo credite et cavete
        rumores</hi> credulitate vestra alatis, quorum auctor nemo extabit.</p>
     </div>
     <div type="textpart" subtype="section" n="7">
      <p>nam nunc quidem, quod vulgo fieri, hoc praecipue bello, animadverti, nemo tam famae
       contemptor est, cuius non debilitari animus possit.</p>
     </div>
     <div type="textpart" subtype="section" n="8">
      <p>in omnibus circulis atque etiam, si dis placet, in conviviis sunt, qui exercitus in
       Macedoniam ducant, ubi castra locanda sint sciant, quae loca praesidiis occupanda, quando aut
       quo saltu intranda Macedonia, ubi horrea ponenda, qua terra, mari subvehantur commeatus,
       quando cum hoste manus conserendae, quando quiesse sit melius.</p>
     </div>
     <div type="textpart" subtype="section" n="9">
      <p>nec, quid faciendum sit, modo statuunt, sed, quidquid aliter, quam ipsi censuere, factum
       est, consulem veluti dicta die accusant.</p>
     </div>
     <div type="textpart" subtype="section" n="10">
      <p>haec magna impedimenta res gerentibus <hi rend="italics">sunt:</hi> neque enim omnes tam
       firmi et constantis animi contra adversum rumorem esse possunt, <hi rend="italics">quam</hi>
       Q. Fabius fuit, qui suum imperium minui per vanitatem populi maluit, quam secunda fama male
       rem publicam gerere.</p>
     </div>
     <div type="textpart" subtype="section" n="11">
      <p>non sum is, Quirites, qui non existumem admonendos duces esse: immo eum, qui de sua unius
       sententia omnia gerat, superbum iudico magis <pb n="138"/> quam sapientem.</p>
     </div>
     <div type="textpart" subtype="section" n="12">
      <p>quid ergo est? primum a prudentibus et proprie rei militaris peritis et usu doctis monendi
       imperatores sunt; deinde ab iis, qui intersunt gerendis <hi rend="italics">rebus, qui</hi>
       loca, qui hostem, qui temporum opportunitatem vident, qui in eodem velut navigio participes
       sunt periculi.</p>
     </div>
     <div type="textpart" subtype="section" n="13">
      <p>itaque si quis est, qui, quod e re publica sit, suadere se mihi in eo bello, quod gesturus
       sum, confidat, is ne deneget operam rei publicae et in Macedoniam mecum veniat. nave, equo,
       tabernaculo, viatico etiam a me iuvabitur;</p>
     </div>
     <div type="textpart" subtype="section" n="14">
      <p>si quem id facere piget <hi rend="italics">et</hi> otium urbanum militiae laboribus
       praeoptat, e terra ne gubernaverit.</p>
     </div>
     <div type="textpart" subtype="section" n="15">
      <p>sermonum satis ipsa praebet urbs; <hi rend="italics">iis</hi> loquacitatem suam contineat:
       nos castrensibus consiliis contentos futuros esse sciat.</p>
     </div>
     <div type="textpart" subtype="section" n="16">
      <p>ab hac contione, Latinis, quae pridie kal. Apriles fuerunt, in monte sacrificio rite
       perpetrato protinus inde et consul et praetor Cn. Octavius in Macedoniam profecti sunt.</p>
     </div>
     <div type="textpart" subtype="section" n="17">
      <p>traditum memoriae est maiore quam solita frequentia prosequentium consulem celebratum, ac
       prope certa spe ominatos esse homines, finem esse Macedonico bello maturumque reditum cum
       egregio triumpho consulis fore.</p>
     </div>
    </div>
    <div type="textpart" subtype="chapter" n="23">
     <div type="textpart" subtype="section" n="1">
      <p>dum haec in Italia geruntur, Perseus quod iam inchoatum perficere, quia inpensa pecuniae
       facienda erat, non inducebat in animum, ut Gentium Illyriorum regem sibi adiungeret,</p>
     </div>
     <div type="textpart" subtype="section" n="2">
      <p>hoc, postquam intrasse saltum Romanos et adesse discrimen ultimum belli animadvertit, non
       ultra differendum ratus, cum <hi rend="italics">per</hi> Hippiam legatum trecenta argenti
       talenta pactus esset, ita ut obsides ultro citroque darentur, Pantauchum misit ex fidissimis
       amicis ad ea perficienda.</p>
     </div>
     <div type="textpart" subtype="section" n="3">
      <p>Meteone Labeatidis terrae Pantauchus regi Illyrio occurrit; ibi et iusiurandum ab rege et
       obsides accepit. missus et a Gentio est legatus nomine Olympio, qui iusiurandum a Perseo
       obsidesque exigeret.</p>
     </div>
     <div type="textpart" subtype="section" n="4">
      <p>cum eodem ad pecuniam accipiendam missi sunt; et auctore Pantaucho, qui Rhodum legati cum
       Macedonibus irent, Parmenio et Morcus destinantur.</p>
     </div>
     <div type="textpart" subtype="section" n="5">
      <p>quibus ita mandatum, ut iureiurando obsidibusque <pb n="139"/> et pecunia accepta tum demum
       Rhodum proficiscerentur: duorum simul regum nomine incitari Rhodios ad bellum Romanum
       posse.</p>
     </div>
     <div type="textpart" subtype="section" n="6">
      <p>adiunctam civitatem, penes quam unam tum rei navalis gloria esset, nec terra nec mari spem
       relicturam Romanis.</p>
     </div>
     <div type="textpart" subtype="section" n="7">
      <p>venientibus Illyriis Perseus ab Elpco amni ex castris cum omni equitatu profectus ad Dium
       occurrit.</p>
     </div>
     <div type="textpart" subtype="section" n="8">
      <p>ibi ea, quae convenerant, circumfuso agmine equitum facta, quos adesse foederi sanciendo
       cum Gentio societatis volebat rex, aliquantum eam rem ratus animorum iis adiecturam.</p>
     </div>
     <div type="textpart" subtype="section" n="9">
      <p>et obsides in conspectu omnium dati acceptique; et Pellam ad thensauros regios missis, qui
       pecuniam acciperent, qui Rhodum irent cum Illyriis legatis Thessalonicae conscendere
       iussi.</p>
     </div>
     <div type="textpart" subtype="section" n="10">
      <p>ibi Metrodorus erat, qui nuper ab Rhodo venerat, auctoribusque Dinone et Polyarato,
       principibus civitatis eius, adfirmabat Rhodios paratos ad bellum esse. is princeps iunctae
       cum Illyriis legationis datus est.</p>
     </div>
    </div>
    <div type="textpart" subtype="chapter" n="24">
     <div type="textpart" subtype="section" n="1">
      <p>eodem tempore et ad Eumenen et ad Antiochum communia mandata, quae subicere condicio rerum
       poterat: natura inimica inter se esse liberam civitatem et regem, singulos populum Romanum
       adgredi et, quod indignum sit, regum viribus reges oppugnare.</p>
     </div>
     <div type="textpart" subtype="section" n="2">
      <p/>
     </div>
     <div type="textpart" subtype="section" n="3">
      <p>Attalo adiutore patrem suum oppressum; Eumene adiuvante et quadam ex parte etiam Philippo,
       patre suo, Antiochum oppugnatum; in se nunc et Eumenen et Prusian armatos esse.</p>
     </div>
     <div type="textpart" subtype="section" n="4">
      <p>si Macedoniae regnum sublatum foret, proxumam Asiam esse, quam iam ex parte sub specie
       liberandi civitates suam fecerint, deinde Syriam.</p>
     </div>
     <div type="textpart" subtype="section" n="5">
      <p>iam Prusiam Eumeni honore praeferri, iam Antiochum victorem ab Aegypto, praemio belli,
       arceri.</p>
     </div>
     <div type="textpart" subtype="section" n="6">
      <p>haec cogitantem providere iubebat, ut aut ad pacem secum faciendam conpelleret Romanos aut
       perseverantes in bello iniusto communes duceret omnium regum hostes.</p>
     </div>
     <div type="textpart" subtype="section" n="7">
      <p>ad Antiochum aperta mandata erant; ad Eumenen per speciem captivorum redimendorum missus
       legatus erat; <hi rend="italics">re</hi> vera occultiora quaedam agebantur, quae in
       praesentia <pb n="140"/> invisum quidem et suspectum Romanis Eumenen falsis <hi
        rend="italics">gravioribusque criminibus onerarunt;</hi> proditor enim ac prope hostis
       habitus,</p>
     </div>
     <div type="textpart" subtype="section" n="8">
      <p>dum inter se duo reges captantes fraude et avaritia certant.</p>
     </div>
     <div type="textpart" subtype="section" n="9">
      <p>Cydas erat Cretensis, ex intimis Eumenis. hic prius ad Amphipolim cum Chimaro quodam
       populari suo, militante apud Persea, inde postea ad Demetriadem semel cum Menecrate quodam,
       iterum cum Antimacho, regiis ducibus, sub ipsis moenibus urbis conlocutus fuerat.</p>
     </div>
     <div type="textpart" subtype="section" n="10">
      <p>Herophon quoque, qui tum missus est, duabus ad eundem Eumenen iam ante legationibus functus
       erat.</p>
     </div>
     <div type="textpart" subtype="section" n="11">
      <p>quae conloquia occulta et legationes infames quidem erant, sed, quid actum esset quidve
       inter reges convenisset, ignorabatur. res autem ita sese habuit.</p>
     </div>
    </div>
    <div type="textpart" subtype="chapter" n="25">
     <div type="textpart" subtype="section" n="1">
      <p>Eumenes neque favit victoriae Persei, neque bello eam iuvare <hi rend="italics">in</hi>
       animo habuit, non tam quia paternae inter eos inimicitiae erant, quam ipsorum odiis inter se
       accensae:</p>
     </div>
     <div type="textpart" subtype="section" n="2">
      <p>non ea regum aemulatio, ut aequo animo Persea tantas apisci opes tantamque gloriam, quanta
       Romanis victis eum manebat, Eumenes visurus fuerit.</p>
     </div>
     <div type="textpart" subtype="section" n="3">
      <p>cernebat et Persea iam inde ab initio belli omni modo spem pacis temptasse et in dies
       magis, quo propior admoveretur terror, nihil neque agere aliud neque cogitare;</p>
     </div>
     <div type="textpart" subtype="section" n="4">
      <p>Romanos quoque, quia traheretur diutius spe ipsorum bellum, et ipsos duces et senatum, non
       abhorrere a finiendo tam incommodo ac difficili bello.</p>
     </div>
     <div type="textpart" subtype="section" n="5">
      <p>hac utriusque partis voluntate explorata, quod fieri etiam sua sponte taedio validioris,
       metu infirmioris credebat posse, in eo suam operam venditare conciliandae gratia pacis
       cupiit.</p>
     </div>
     <div type="textpart" subtype="section" n="6">
      <p>nam modo ne iuvaret bello Romanos terra marique, modo pacis patrandae cum Romanis
       paciscebatur mercedem: ne bello interesset, mille <hi rend="italics">talenta, ut pacem
        conciliaret, mille</hi> et quingenta.</p>
     </div>
     <div type="textpart" subtype="section" n="7">
      <p>in utrumque non fidem modo se, sed obsides quoque dare paratum esse ostendebat.</p>
     </div>
     <div type="textpart" subtype="section" n="8">
      <p>Perseus ad rem inchoandam promptissimus erat cogente metu et de obsidibus accipiendis sine
       dilatione agebat, conveneratque, ut accepti Cretam mitterentur. <pb n="141"/> ubi ad pecuniae
       mentionem ventum erat, ibi haesitabat;</p>
     </div>
     <div type="textpart" subtype="section" n="9">
      <p>et utique alteram <del>in</del> tanti nominis regibus turpem ac sordidam et danti et magis
       accipienti mercedem esse aiebat;</p>
     </div>
     <div type="textpart" subtype="section" n="10">
      <p>in spem Romanae pacis non recusare inpensam, sed eam pecuniam perfecta re daturum, interea
       Samothracae in templo depositurum.</p>
     </div>
     <div type="textpart" subtype="section" n="11">
      <p>ea insula cum ipsius dicionis esset, videre Eumenes nihil interesse, <hi rend="italics"
        >ibi</hi> an Pellae pecunia esset; id agere, ut partem aliquam praesentem ferret.</p>
     </div>
     <div type="textpart" subtype="section" n="12">
      <p>ita nequiquam inter se captati nihil praeter infamiam moverunt.</p>
     </div>
    </div>
    <div type="textpart" subtype="chapter" n="26">
     <div type="textpart" subtype="section" n="1">
      <p>nec haec tantum Persei per avaritiam est dimissa res, cum pecunia soluta aut pacem habere
       per Eumenen, quae vel parte regni redimenda esset, aut deceptus protrahere inimicum mercede
       onustum et hostes merito ei Romanos posset facere;</p>
     </div>
     <div type="textpart" subtype="section" n="2">
      <p>sed et ante Genti regis parata societas et tum Gallorum effusorum per Illyricum ingens
       oblatum <hi rend="italics">auxilium</hi> avaritia dimissum est.</p>
     </div>
     <div type="textpart" subtype="section" n="3">
      <p>veniebant decem milia equitum, par numerus peditum et ipsorum iungentium cursum equis et in
       vicem prolapsorum equitum vacuos capientium ad pugnam equos.</p>
     </div>
     <div type="textpart" subtype="section" n="4">
      <p>hi pacti erant eques denos praesentes aureos, pedes quinos, mille dux eorum.</p>
     </div>
     <div type="textpart" subtype="section" n="5">
      <p>venientibus his Perseus ab Elpeo ex castris profectus obviam cum dimidia copiarum parte
       denuntiare per vicos urbesque, quae viae propinquae sunt,coepit, ut commeatus expedirent,
       frumenti, vini, pecorum ut copia esset.</p>
     </div>
     <div type="textpart" subtype="section" n="6">
      <p>ipse equos phalerasque et sagula donum principibus ferre et parvom auri, quod inter paucos
       divideret, multitudinem credens trahi spe posse.</p>
     </div>
     <div type="textpart" subtype="section" n="7">
      <p>ad Almanam urbem pervenit et in ripa fluminis Axi posuit castra. circa Desudabam in Maedica
       exercitus Gallorum consederat, mercedem pactam opperiens.</p>
     </div>
     <div type="textpart" subtype="section" n="8">
      <p>eo mittit Antigonum, ex purpuratis unum, qui iuberet multitudinem Gallorum ad Bylazora —
       Paeoniae is locus est — castra movere, principes ad se venire frequentes. septuaginta quinque
       milia ab Axio flumine et castris regis aberant.</p>
     </div>
     <div type="textpart" subtype="section" n="9">
      <p>haec mandata ad eos cum pertulisset Antigonus adiecissetque, per quantam omnium <pb n="142"
       /> praeparatam cura regis copiam ituri forent quibusque muneribus principes advenientes
       vestis, argenti equorumque excepturus rex esset, de his quidem se coram cognituros
       respondent,</p>
     </div>
     <div type="textpart" subtype="section" n="10">
      <p>illud, quod praesens pepigissent, interrogant, ecquid aurum, quod in singulos pedites
       equitesque dividendum esset, secum advexisset.</p>
     </div>
     <div type="textpart" subtype="section" n="11">
      <p>cum ad id nihil responderetur, Clondicus, regulus eorum, <q>abi, renuntia ergo</q> inquit
        <q>regi, nisi aurum obsidesque accepissent, nusquam inde Gallos longius vestigium
        moturos.</q></p>
     </div>
     <div type="textpart" subtype="section" n="12">
      <p>haec relata regi cum essent, advocato consilio cum, quid omnes suasuri essent, appareret,
       ipse pecuniae quam regni melior custos institit de perfidia et feritate Gallorum disserere,
       multorum iam ante cladibus experta:</p>
     </div>
     <div type="textpart" subtype="section" n="13">
      <p>periculosum esse tantam multitudinem in Macedoniam accipere, <hi rend="italics">ne</hi>
       graviores eos socios habeant quam hostes Romanos.</p>
     </div>
     <div type="textpart" subtype="section" n="14">
      <p>quinque milia equitum satis esse, quibus et uti ad bellum possent, et quorum multitudinem
       ipsi non timeant.</p>
     </div>
    </div>
    <div type="textpart" subtype="chapter" n="27">
     <div type="textpart" subtype="section" n="1">
      <p>apparebat omnibus mercedem timeri nec quicquam aliud; sed cum suadere consulenti nemo
       auderet, remittitur Antigonus, qui nuntiaret quinque milium equitum opera tantum uti regem,
       non tenere multitudinem aliam.</p>
     </div>
     <div type="textpart" subtype="section" n="2">
      <p>quod ubi audivere barbari, ceterorum quidem fremitus fuit indignantium se frustra excitos
       sedibus suis; Clondicus rursus interrogat, ecquid ipsis quinque milibus, quod convenisset,
       numeraret?</p>
     </div>
     <div type="textpart" subtype="section" n="3">
      <p>cum adversus id quoque misceri ambages cerneret, inviolato fallaci nuntio, quod vix
       speraverat ipse posse contingere, retro ad Histrum perpopulati Threciam, qua vicina erat
       viae, redierunt.</p>
     </div>
     <div type="textpart" subtype="section" n="4">
      <p>quae manus, quieto sedente rege ad Elpeum adversus Romanos, <hi rend="italics">per</hi>
       Perrhaebiae saltum in Thessaliam traducta non agros tantum nudare populando potuit, ne quos
       inde Romani commeatus expectarent, sed ipsas excindere urbes tenente ad Elpeum Perseo
       Romanos, ne urbibus sociis opitulari possent.</p>
     </div>
     <div type="textpart" subtype="section" n="5">
      <p/>
     </div>
     <div type="textpart" subtype="section" n="6">
      <p>ipsis quoque Romanis de se cogitandum fuisset, quando neque manere amissa Thessalia, unde
       exercitus <pb n="143"/> alebatur, potuissent, neque progredi, cum ex adverso castra Macedonum
        <hi rend="italics">essent</hi>.</p>
     </div>
     <div type="textpart" subtype="section" n="7">
      <p>hoc amisso auxilio Perseus animos Macedonum, qui ea pependerant spe, haud mediocriter
       debilitavit.</p>
     </div>
     <div type="textpart" subtype="section" n="8">
      <p>eadem avaritia Gentium regem sibi alienavit. nam cum trecenta talenta Pellae missis a
       Gentio numerasset, signare eos pecuniam passus <hi rend="italics">est;</hi> inde decem
       talenta ad Pantauchum missa, eaque praesentia dari regi iussit;</p>
     </div>
     <div type="textpart" subtype="section" n="9">
      <p>reliquam pecuniam signatam Illyriorum signo portantibus suis praecipit, parvis itineribus
       veherent,</p>
     </div>
     <div type="textpart" subtype="section" n="10">
      <p>dein cum ad finem Macedoniae ventum esset, subsisterent ibi ac nuntios ab se
       opperirentur.</p>
     </div>
     <div type="textpart" subtype="section" n="11">
      <p>Gentius exigua parte pecuniae accepta cum adsidue <hi rend="italics">a</hi> Pantaucho ad
       lacessendos hostili facto Romanos stimularetur, M. Perpennam et L. Petilium legatos, qui tum
       forte ad eum venerant, in custodiam coniecit.</p>
     </div>
     <div type="textpart" subtype="section" n="12">
      <p>hoc audito Perseus contraxisse eum necessitatem ratus ad bellandum utique cum Romanis, ad
       revocandum, qui pecuniam portabat, misit, velut nihil aliud agens, quam ut quanta maxima
       posset praeda ex se victo Romanis reservaretur.</p>
     </div>
     <div type="textpart" subtype="section" n="13">
      <p>et ab Eumene Herophon ignotis, quae occulte acta erant, redit. de captivis actum esse et
       ipsi evolgaverant et Eumenes consulem vitandae suspicionis causa certiorem fecit.</p>
     </div>
    </div>
    <div type="textpart" subtype="chapter" n="28">
     <div type="textpart" subtype="section" n="1">
      <p>Perseus post reditum ab Eumene Herophontis spe deiectus Antenorem et Callippum praefectos
       classis cum quadraginta lembis — adiectae ad hunc numerum quinque pristes erant — Tenedum
       mittit,</p>
     </div>
     <div type="textpart" subtype="section" n="2">
      <p>ut inde sparsas per Cycladas insulas naves, Macedoniam cum frumento petentes,
       tutarentur.</p>
     </div>
     <div type="textpart" subtype="section" n="3">
      <p>Cassandreae deductae naves in portus primum, qui sub Atho monte sunt, <hi rend="italics"
        >inde</hi> Tenedum placido mari cum traiecissent, stantis in portu Rhodias apertas naves
       Eudamumque, praefectum earum, inviolatos atque etiam benigne appellatos dimiserunt.</p>
     </div>
     <div type="textpart" subtype="section" n="4">
      <p>cognito deinde in latere altero quinquaginta onerarias suarum stantibus in ostio portus
       Eumenis rostratis, quibus Damius praeerat,</p>
     </div>
     <div type="textpart" subtype="section" n="5">
      <p>inclusas esse, circumvectus propere ac summotis <pb n="144"/> terrore hostium navibus,
       onerarias datis, qui prosequerentur, decem lembis in Macedoniam mittit, ita ut in tutum
       prosecuti redirent Tenedum.</p>
     </div>
     <div type="textpart" subtype="section" n="6">
      <p>nono post die ad classem iam ad Sigeum stantem redierunt. inde Subota — insula est
       interiecta Elaeae et Chio — </p>
     </div>
     <div type="textpart" subtype="section" n="7">
      <p>traiciunt. forte postero die, quam Subota classis tenuit, quinque et triginta naves, quas
       hippagogus vocant, ab Elaea profectae cum equitibus Gallis equisque Phanas promunturium
       Chiorum petebant, unde transmittere in Macedoniam possent. Attalo ab Eumene mittebantur.</p>
     </div>
     <div type="textpart" subtype="section" n="8">
      <p>has naves per altum ferri cum ex specula signum datum Antenori esset, profectus ab Subotis
       inter Erythrarum promunturium Chiumque, qua artissimum fretum est, iis occurrit.</p>
     </div>
     <div type="textpart" subtype="section" n="9">
      <p>nihil minus credere praefecti Eumenis, quam Macedonum classem in illo vagari mari: nunc
       Romanos esse, nunc Attalum aut remissos aliquos ab Attalo ex castris Romanis Pergamum
       petere.</p>
     </div>
     <div type="textpart" subtype="section" n="10">
      <p>sed cum iam adpropinquantium forma lemborum haud dubia esset et concitatio remorum
       derectaeque in se prorae hostis adpropinquare aperuissent, tunc iniecta trepidatio est.</p>
     </div>
     <div type="textpart" subtype="section" n="11">
      <p>cum resistendi spes nulla esset inhabilique navium genere et Gallis vix quietem ferentibus
       in mari, pars eorum, qui propiores continentis litori erant, in Erythraeam enarunt, pars
       velis datis ad Chium naves eiecere relictisque equis effusa fuga urbem petebant.</p>
     </div>
     <div type="textpart" subtype="section" n="12">
      <p/>
     </div>
     <div type="textpart" subtype="section" n="13">
      <p>sed propius urbem lembi accessuque commodiore cum exposuissent armatos, partim in via
       fugientes Gallos adepti Macedones ceciderunt, partim ante portam exclusos. clauserant enim
       Chii portas ignari, qui fugerent aut sequerentur.</p>
     </div>
     <div type="textpart" subtype="section" n="14">
      <p>octingenti ferme Gallorum occisi, ducenti vivi capti; equi pars in mari fractis navibus
       absumpti, parti nervos succiderunt in litore Macedones.</p>
     </div>
     <div type="textpart" subtype="section" n="15">
      <p>viginti eximiae equos formae cum captivis eosdem decem lembos, quos ante miserat, Antenor
       devehere Thessalonicam iussit et primo quoque tempore ad classem reverti; Phanis se eos
       expectaturum. triduum ferme classis ad urbem <hi rend="italics">stetit</hi>.</p>
     </div>
     <div type="textpart" subtype="section" n="16">
      <p>Phanas inde progressi sunt et <pb n="145"/> spe celerius regressis decem lembis evecti
       Aegaeo mari Delum traiecerunt.</p>
     </div>
    </div>
    <div type="textpart" subtype="chapter" n="29">
     <div type="textpart" subtype="section" n="1">
      <p>dum haec geruntur, legati Romani, C. Popilius et C. Decimius et C. Hostilius, a Chalcide
       profecti tribus quinqueremibus Delum cum venissent, lembos ibi Macedonum quadraginta et
       quinque regis Eumenis quinqueremis invenerunt.</p>
     </div>
     <div type="textpart" subtype="section" n="2">
      <p>sanctitas templi insulaeque inviolatos praestabat omnes. itaque permixti Romanique et
       Macedones et Eumenis navales socii <del>et</del> in templo indutias religione loci praebente
       versabantur.</p>
     </div>
     <div type="textpart" subtype="section" n="3">
      <p>Antenor, Persei praefectus, cum aliquas alto praeferri onerarias naves ex speculis
       significatum foret, parte lemborum ipse insequens, parte per Cyclades disposita, praeterquam
       si quae Macedoniam peterent, omnes aut supprimebat aut spoliabat naves.</p>
     </div>
     <div type="textpart" subtype="section" n="4">
      <p>quibus poterat Popilius <hi rend="italics">aut suis</hi> aut Eumenis navibus
       succurrebat;</p>
     </div>
     <div type="textpart" subtype="section" n="5">
      <p>sed evecti nocte binis aut ternis plerumque lembis Macedones fallebant.</p>
     </div>
     <div type="textpart" subtype="section" n="6">
      <p>per id fere tempus legati Macedones Illyriique simul Rhodum venerunt, quibus auctoritatem
       addidit non lemborum modo adventus passim per Cycladas atque Aegaeum vagantium mare, sed
       etiam coniunctio ipsa regum Persei Gentique et fama cum magno numero peditum equitumque
       venientium Gallorum.</p>
     </div>
     <div type="textpart" subtype="section" n="7">
      <p>et iam cum accessissent animi Dinoni ac Polyarato, qui Persei partium erant, non benigne
       modo responsum regibus est, <hi rend="italics">sed</hi> palam pronuntiatum bello finem se
       auctoritate sua inposituros esse;</p>
     </div>
     <div type="textpart" subtype="section" n="8">
      <p>itaque ipsi quoque reges aequos adhiberent animos ad pacem accipiendam.</p>
     </div>
    </div>
    <div type="textpart" subtype="chapter" n="30">
     <div type="textpart" subtype="section" n="1">
      <p>iam veris principium erat novique duces in provincias venerant, consul Aemilius in
       Macedoniam, Octavius Oreum ad classem, Anicius in Illyricum, cui bellandum adversus Gentium
        <hi rend="italics">erat.</hi></p>
     </div>
     <div type="textpart" subtype="section" n="2">
      <p>Gentius patre Pleurato, rege Illyriorum, et matre Eurydica genitus fratres duos, Platorem
       utroque parente, Caravantium matre eadem natum, habuit.</p>
     </div>
     <div type="textpart" subtype="section" n="3">
      <p>hoc propter ignobilitatem paternam minus suspecto Platorem occidit et duos amicos <pb
        n="146"/> eius, Ettritum et Epicadum, impigros viros, quo tutius regnaret.</p>
     </div>
     <div type="textpart" subtype="section" n="4">
      <p>fama fuit Monuni, Dardanorum principis, filiam Etutam pacto fratri eum invidisse, tamquam
       his nuptiis adiungenti sibi Dardanorum gentem; et simillimum id vero fecit ducta ea virgo
       Platore interfecto.</p>
     </div>
     <div type="textpart" subtype="section" n="5">
      <p>gravis deinde dempto <hi rend="italics">a fratre</hi> metu popularibus esse coepit; et
       violentiam insitam ingenio intemperantia vini accendebat.</p>
     </div>
     <div type="textpart" subtype="section" n="6">
      <p>ceterum, sicut ante dictum est, ad Romanum incitatus bellum Lissum omnis copias contraxit.
       quindecim milia armatorum fuerunt.</p>
     </div>
     <div type="textpart" subtype="section" n="7">
      <p>inde fratre in Caviorum gentem vi aut terrore subigendam cum mille peditibus et
       quinquaginta equitibus misso, ipse ad Bassaniam urbem quinque milia ab Lisso ducit.</p>
     </div>
     <div type="textpart" subtype="section" n="8">
      <p>socii erant Romanorum; itaque per praemissos nuntios prius temptati obsidionem pati quam
       dedere sese maluerunt.</p>
     </div>
     <div type="textpart" subtype="section" n="9">
      <p>Caravantium in Caviis Durnium oppidum advenientem benigne accepit; Caravandis, altera urbs,
       exclusit; et agros eorum <hi rend="italics">cum</hi> effuse vastaret, aliquot palati milites
       agrestium concursu interfecti sunt.</p>
     </div>
     <div type="textpart" subtype="section" n="10">
      <p>iam et Ap. Claudius adsumptis ad eum exercitum, quem habebat, Bullinorum et Apolloniatium
       et Dyrrachinorum auxiliis profectus ex hibernis circa Genusum amnem castra habebat, audito
       foedere inter Persea et Gentium et legatorum violatorum iniuria accensus, bellum haud dubie
       adversus eum gesturus.</p>
     </div>
     <div type="textpart" subtype="section" n="11">
      <p/>
     </div>
     <div type="textpart" subtype="section" n="12">
      <p>Anicius praetor eo tempore Apolloniae auditis, quae in Illyrico gererentur, praemissisque
       ad Appium litteris, ut se ad Genusum opperiretur, triduo et ipse in castra venit et ad ea,
       quae habebat, auxilia <hi rend="italics">e</hi> Parthinorum iuventute <hi rend="italics"
        >adiunctis</hi> duobus milibus peditum et equitibus ducentis — peditibus Epicadus, equitibus
       Algalsus praeerat — parabat ducere in Illyricum, maxime ut Bassanitas solveret obsidione.</p>
     </div>
     <div type="textpart" subtype="section" n="13">
      <p>tenuit impetum eius fama lemborum vastantium maritimam oram.</p>
     </div>
     <div type="textpart" subtype="section" n="14">
      <p>octoginta erant lembi, auctore Pantaucho missi a Gentio ad Dyrrachinorum et Apolloniatium
       agros populandos.</p>
     </div>
     <div type="textpart" subtype="section" n="15">
      <p>tum classis ad <gap reason="lost"/>to eo tradiderunt se. <pb n="147"/></p>
     </div>
    </div>
    <div type="textpart" subtype="chapter" n="31">
     <div type="textpart" subtype="section" n="1">
      <p>deinceps et urbes regionis eius idem faciebant, adiuvante inclinationem animorum clementia
        <hi rend="italics">in</hi> omnis et iustitia praetoris Romani.</p>
     </div>
     <div type="textpart" subtype="section" n="2">
      <p>a Scodram inde ventum est, quod belli caput erat, non eo solum, quod Gentius eam sibi
       ceperat velut regni totius arcem, sed etiam quod Labeatium gentis munitissima longe est et
       difficilis aditu.</p>
     </div>
     <div type="textpart" subtype="section" n="3">
      <p>duo cingunt eam flumina, Clausal a latere urbis, quod in orientem patet, praefluens,
       Barbanna ab regione occidentis, ex Labeatide palude oriens.</p>
     </div>
     <div type="textpart" subtype="section" n="4">
      <p>hi duo amnes confluentes incidunt † Oriundi flumini, quod ortum ex monte Scordo, multis et
       aliis auctum aquis, mari Hadriatico infertur.</p>
     </div>
     <div type="textpart" subtype="section" n="5">
      <p>mons Scordus, longe altissimus regionis eius, ab oriente Dardanicam subiectam habet, a
       meridie Macedoniam, ab occasu Illyricum.</p>
     </div>
     <div type="textpart" subtype="section" n="6">
      <p>quamquam munitum situ naturali oppidum erat gensque id tota Illyriorum et rex ipse
       tuebatur, tamen praetor Romanus, quia prima successerant prospere, fortunam totius rei
       principia secuturam esse ratus et repentinum valiturum terrorem, instructo exercitu ad moenia
       succedit.</p>
     </div>
     <div type="textpart" subtype="section" n="7">
      <p>quod si clausis portis muros portarumque turris dispositi armati defendissent, vano cum
       incepto moenibus pepulissent Romanos:</p>
     </div>
     <div type="textpart" subtype="section" n="8">
      <p>nunc porta egressi proelium loco aequo maiore animo commiserunt quam sustinuerunt.</p>
     </div>
     <div type="textpart" subtype="section" n="9">
      <p>pulsi enim et fuga conglobati, cum ducenti amplius in ipsis faucibus portae cecidissent,
       tantum intulerunt terrorem, ut oratores extemplo ad praetorem mitteret Gentius Teuticum et
       Bellum, principes gentis, per quos indutias peteret, ut deliberare de statu rerum suarum
       posset.</p>
     </div>
     <div type="textpart" subtype="section" n="10">
      <p>triduo in hoc dato, cum castra Romana quingentos ferme passus ab urbe abessent, navem
       conscendit et flumine Barbanna navigat in lacum Labeatum, velut secretum locum petens ad
       consultandum,</p>
     </div>
     <div type="textpart" subtype="section" n="11">
      <p>sed, ut apparuit, falsa spe excitus Caravantium fratrem multis milibus armatorum <hi
        rend="italics">coactis</hi> ex ea regione, in quam missus erat, adventare.</p>
     </div>
     <div type="textpart" subtype="section" n="12">
      <p>qui postquam evanuit rumor, tertio post die navem eandem secundo amni Scodram demisit;
       praemissisque nuntiis, <pb n="148"/> ut sibi appellandi praetoris potestas fieret, copia
       facta in castra venit.</p>
     </div>
     <div type="textpart" subtype="section" n="13">
      <p>et principium orationis ab accusatione stultitiae orsus suae, postremo ad preces
       lacrimasque effusus, genibus praetoris accidens in potestatem sese dedit.</p>
     </div>
     <div type="textpart" subtype="section" n="14">
      <p>primo bonum animum habere iussus, ad cenam etiam invitatus in urbem ad suos redit. et cum
       praetore eo die honorifice est epulatus,</p>
     </div>
     <div type="textpart" subtype="section" n="15">
      <p>deinde in custodiam C. Cassio tribuno militum traditus, vix gladiatorio accepto, decem
       talentis, ab rege rex, ut in eam fortunam recideret.</p>
     </div>
    </div>
    <div type="textpart" subtype="chapter" n="32">
     <div type="textpart" subtype="section" n="1">
      <p>Anicius Scodra recepta nihil prius quam requisitos Petilium Perpennamque legatos ad se duci
       iussit.</p>
     </div>
     <div type="textpart" subtype="section" n="2">
      <p>quibus splendore suo restituto Perpennam extemplo mittit ad conprehendendos amicos
       cognatosque regis;</p>
     </div>
     <div type="textpart" subtype="section" n="3">
      <p>qui Meteonem, Labeatium gentis urbem, profectus Etlevam uxorem cum filiis duobus,
       Scerdilaedo Pleuratoque, et Caravantium fratrem Scodram in castra adduxit.</p>
     </div>
     <div type="textpart" subtype="section" n="4">
      <p>Anicius bello Illyrico intra triginta dies perfecto nuntium victoriae Perpennam Romam misit
       et post dies paucos Gentium regem ipsum cum parente, coniuge ac liberis ac fratre aliisque
       principibus Illyriorum.</p>
     </div>
     <div type="textpart" subtype="section" n="5">
      <p>hoc unum bellum prius perpetratum quam coeptum Romae auditum est. quibus diebus haec
       agebantur, Perseus quoque in magno terrore erat propter adventum simul Aemili novi consulis,
       quem cum ingentibus minis adventare audiebat, simul Octavi praetoris.</p>
     </div>
     <div type="textpart" subtype="section" n="6">
      <p>nec minus terroris a classe Romana et periculo maritumae orae habebat. Thessalonicae
       Eumenes et Athenagoras praeerant cum parvo praesidio duorum milium caetratorum.</p>
     </div>
     <div type="textpart" subtype="section" n="7">
      <p>eo et Androclen praefectum mittit iussum sub ipsis navalibus castra habere.</p>
     </div>
     <div type="textpart" subtype="section" n="8">
      <p>Aenean mille equites <hi rend="italics">et</hi> Creon Antigonensis missi ad tutandam
       maritumam oram, ut, quocumque litore adplicuisse naves hostium audissent, extemplo ferrent
       agrestibus opem.</p>
     </div>
     <div type="textpart" subtype="section" n="9">
      <p>quinque milia Macedonum missa ad praesidium Pythoi et Petrae, quibus praepositi erant
       Histiaeus et Theogenes et Midon.</p>
     </div>
     <div type="textpart" subtype="section" n="10">
      <p>his profectis <pb n="149"/> ripam munire Elpei fluminis adgressus est, quia sicco alveo
       transiri poterat.</p>
     </div>
     <div type="textpart" subtype="section" n="11">
      <p>huic <hi rend="italics">rei</hi> ut omnis multitudo vacaret, feminae ex propinquis urbibus
       coactae cibaria in castra adferebant; miles iussus ex propinquis silvis benigne<gap
        reason="lost"/>.</p>
     </div>
    </div>
    <div type="textpart" subtype="chapter" n="33">
     <div type="textpart" subtype="section" n="1">
      <p><gap reason="lost"/> conferre, postremo sequi se utrarios ad mare, quod minus trecentos
       passus aberat, iussit et in litore alios alibi modicis intervallis fodere.</p>
     </div>
     <div type="textpart" subtype="section" n="2">
      <p>montes ingentis altitudinis spem faciebant, eo magis quia nullos apertos emergerent rivos,
       occultos contineri latices, quorum venae in mare permanantes undae miscerentur.</p>
     </div>
     <div type="textpart" subtype="section" n="3">
      <p>vix diducta summa harena erat, cum scaturrigines turbidae primo et tenues emicare, dein
       liquidam multamque fundere aquam velut deum dono coeperunt.</p>
     </div>
     <div type="textpart" subtype="section" n="4">
      <p>aliquantum ea quoque res duci famae et auctoritatis apud milites adicit. iussis deinde
       militibus expedire arma ipse cum tribunis primisque ordinibus ad contemplandos transitus <hi
        rend="italics">processit, qua</hi> descensus facilis armatis, qua in ulteriorem ripam minime
       inicus ascensus esset.</p>
     </div>
     <div type="textpart" subtype="section" n="5">
      <p>his satis exploratis illa quoque <hi rend="italics">novavit;</hi> primum, ut ordine ac sine
       tumultu omnia in agmine ad nutum imperiumque ducis fierent, providit:</p>
     </div>
     <div type="textpart" subtype="section" n="6">
      <p>ubi omnibus simul pronuntiaretur, quid fieret, neque omnes exaudirent, incerto imperio
       accepto alios ab se adicientes plus eo, quod imperatum sit, alios minus facere; clamores
       deinde dissonos oriri omnibus locis, et prius hostes quam ipsos, quid paretur, scire.</p>
     </div>
     <div type="textpart" subtype="section" n="7">
      <p>placere igitur tribunum militum primo pilo legionis secretum edere imperium, illum et dein
       singulos proximo cuique in ordine centurioni dicere, quid opus facto sit, sive a primis
       signis ad novissimum agmen, sive ab extremis a d primos perferundum imperium sit.</p>
     </div>
     <div type="textpart" subtype="section" n="8">
      <p>vigiles etiam novo more scutum in vigiliam ferre vetuit: non enim in pugnam vigilem ire, ut
       armis utatur, sed ad vigilandum, ut, cum senserit hostium adventum, recipiat se excitetque ad
       arma alios.</p>
     </div>
     <div type="textpart" subtype="section" n="9">
      <p>scuto prae se erecto stare galeatos; deinde, ubi fessi sint, innixos pilo, capite super
       marginem <pb n="150"/> scuti posito, sopitos stare, ut fulgentibus armis procul conspici ab
       hoste possint, ipsi nihil provideant.</p>
     </div>
     <div type="textpart" subtype="section" n="10">
      <p>stationum quoque morem mutavit. armati omnes, et frenatis equis equites, diem totum
       perstabant; id cum aestivis diebus urente adsiduo sole fieret, tot horarum aestu et languore
       ipsos equosque fessos integri saepe adorti hostes vel pauci plures vexabant.</p>
     </div>
     <div type="textpart" subtype="section" n="11">
      <p>itaque ex matutina statione ad meridiem decedi et in postmeridianam succedero alios iussit;
       ita numquam fatigatos recens hostis adgredi poterat.</p>
     </div>
    </div>
    <div type="textpart" subtype="chapter" n="34">
     <div type="textpart" subtype="section" n="1">
      <p>haec cum ita fieri placere contione advocata pronuntiasset, adiecit urbanae contioni
       convenientem orationem:</p>
     </div>
     <div type="textpart" subtype="section" n="2">
      <p>unum imperatorem in exercitu providere et consulere, quid agendum sit, debere, nunc per se,
       nunc cum iis, quos advocaverit in consilium; qui non sint advocati, eos nec palam nec
       secreto, consilia sua.</p>
     </div>
     <div type="textpart" subtype="section" n="3">
      <p>militem haec tria curare debere, corpus ut quam validissimum et pernicissimum habeat, arma
       apta, cibum paratum ad subita imperia;</p>
     </div>
     <div type="textpart" subtype="section" n="4">
      <p>cetera scire de se dis immortalibus et imperatori suo curae esse. in quo exercitu milites
       consultent, imperator rumoribus vulgi circumagatur, ibi nihil salutare esse.</p>
     </div>
     <div type="textpart" subtype="section" n="5">
      <p>se, quod sit officium imperatoris, provisurum, ut bene gerendae rei occasionem iis
       praebeat: illos nihil, quid futurum sit, quaerere, ubi datum signum sit, tum militarem navare
        <hi rend="italics">operam debere.</hi> ab his praeceptis contionem dimisit,</p>
     </div>
     <div type="textpart" subtype="section" n="6">
      <p>volgo etiam veteranis fatentibus se illo primum die, tamquam tirones, quid agendum esset in
       re militari, didicisse.</p>
     </div>
     <div type="textpart" subtype="section" n="7">
      <p>non sermonibus tantum his, cum quanto adsensu audissent verba consulis, ostenderunt, sed
       rerum praesens effectus erat.</p>
     </div>
     <div type="textpart" subtype="section" n="8">
      <p>neminem totis mox castris quietum videres: acuere alii gladios, alii galeas bucculasque
        <del>scutorum</del>, alii loricas tergere, alii aptare corpori arma experirique sub his
       membrorum agilitatem, quatere alii pila, alii micare gladiis mucronemque intueri,</p>
     </div>
     <div type="textpart" subtype="section" n="9">
      <p>ut facile quis cerneret, ubi primum conserendi manum cum hoste data occasio esset, aut
       victoria egregia aut morte memorabili <pb n="151"/> finituros bellum.</p>
     </div>
     <div type="textpart" subtype="section" n="10">
      <p>Perseus quoque, cum adventu consulis simul et veris principio strepere omnia moverique apud
       hostes velut novo bello cerneret, mota a Phila castra in adversa ripa posita, nunc ad
       contemplanda opera sua circumire ducem haud dubie transitus speculantem, <hi rend="italics"
        >nunc</hi><gap reason="lost"/><hi rend="italics">Romanorum</hi> esse.</p>
     </div>
    </div>
    <div type="textpart" subtype="chapter" n="35">
     <div type="textpart" subtype="section" n="1">
      <p>quae res Romanis auxit animos. Macedonibus regique eorum haud mediocrem attulit
       terrorem.</p>
     </div>
     <div type="textpart" subtype="section" n="2">
      <p>et primo supprimere in occulto famam eius rei est conatus, missis, qui Pantauchum inde
       venientem adpropinquare castris vetarent.</p>
     </div>
     <div type="textpart" subtype="section" n="3">
      <p>sed iam et pueri quidam visi ab suis erant inter obsides Illyrios ducti, et quo quaeque
       accuratius celantur, eo facilius loquacitate regiorum ministrorum emanant.</p>
     </div>
     <div type="textpart" subtype="section" n="4">
      <p>sub idem tempus Rhodii legati in castra venerunt cum isdem de pace mandatis, quae Romae
       ingentem iram patrum excitaverant. multo iniquioribus animis a castrensi consilio auditi
       sunt.</p>
     </div>
     <div type="textpart" subtype="section" n="5">
      <p>itaque cum <hi rend="italics">alii legatos in vincula coniciendos censerent,</hi> alii
       praecipites sine responso agendos e castris, pronuntiavit <hi rend="italics">consul</hi> post
       diem quintum decimum se responsum daturum.</p>
     </div>
     <div type="textpart" subtype="section" n="6">
      <p>interim, ut appareret, quantum pacificantium Rhodiorum auctoritas valuisset, consultare de
       ratione belli gerendi coepit. placebat quibusdam et maxime minoribus natu per Elpei ripam
       munitionesque vim facere:</p>
     </div>
     <div type="textpart" subtype="section" n="7">
      <p>confertis et uno <hi rend="italics">agmine impetum</hi> facientibus resistere Macedonas non
       posse, ex tot castellis aliquanto altioribus ac munitioribus, quae validis praesidiis
       insedissent, priore anno deiectos.</p>
     </div>
     <div type="textpart" subtype="section" n="8">
      <p>aliis placebat Octavium cum classe Thessalonicam eam petere et populatione maritumae orae
       distringere copias regias, ut altero ab tergo se ostendente bello circumactus ad interiorem
       partem regni tuendam nudare aliqua parte transitus Elpei cogeretur. ipsi natura et operibus
       inexsuperabilis ripa videbatur,</p>
     </div>
     <div type="textpart" subtype="section" n="9">
      <p>et praeterquam quod tormenta ubique disposita essent, missilibus etiam melius et certiore
       ictu hostis uti audierat.</p>
     </div>
     <div type="textpart" subtype="section" n="10">
      <p>alio spectabat mens tota ducis; dimissoque consilio Perrhaebos <pb n="152"/> mercatores
       Coenum et Menophilum, notae iam sibi et fidei et prudentiae homines, accersitos secreto
       percunctatur, quales ad Perrhaebiam transitus sint.</p>
     </div>
     <div type="textpart" subtype="section" n="11">
      <p>cum loca non iniqua esse dicerent, praesidiis autem regiis obsideri, spem cepit, si nocte
       inproviso valida manu adgressus necopinantis esset, deici praesidia posse:</p>
     </div>
     <div type="textpart" subtype="section" n="12">
      <p>iacula enim et sagittas et cetera missilia in tenebris, ubi, quid petatur, procul provideri
       nequeat, inutilia esse; gladio comminus geri rem in permixta turba, quo miles Romanus
       vincat.</p>
     </div>
     <div type="textpart" subtype="section" n="13">
      <p>his ducibus usurus praetorem Octavium accersitum, exposito, quid pararet, Heracleum cum
       classe petere iubet et mille hominibus decem dierum cocta cibaria habere.</p>
     </div>
     <div type="textpart" subtype="section" n="14">
      <p>ipse P. Scipionem Nasicam, Q. Fabium Maximum filium suum cum quinque <hi rend="italics"
        >milibus</hi> delectis militum Heracleum mittit, velut classem conscensuros ad maritumam
       oram interioris Macedoniae, quod in consilio agitatum erat, vastandam.</p>
     </div>
     <div type="textpart" subtype="section" n="15">
      <p>secreto indicatum cibaria his praeparata ad classem esse, ne quid eos moraretur. inde iussi
       duces itineris ita dividere viam, ut quarta vigilia tertio die Pythoum adoriri possent.</p>
     </div>
     <div type="textpart" subtype="section" n="16">
      <p>ipse postero die, ut detineret regem ab circumspectu rerum aliarum, prima luce medio in
       alveo cum stationibus hostium proelium commisit; pugnatumque utrimque est levi armatura. nec
       gravioribus armis in tam inaequali alveo pugnari poterat.</p>
     </div>
     <div type="textpart" subtype="section" n="17">
      <p>descensus ripae utriusque in alveum trecentorum ferme passuum erat; medium spatium
       torrentis alibi aliter cavati paulo plus quam mille passus patebat.</p>
     </div>
     <div type="textpart" subtype="section" n="18">
      <p>ibi in medio spectantibus utrimque ex vallo castrorum <hi rend="italics">hinc rege,</hi>
       hinc consule cum suis legionibus pugnatum est.</p>
     </div>
     <div type="textpart" subtype="section" n="19">
      <p>missilibus procul regia auxilia melius pugnabant; comminus stabilior et tutior aut parma
       aut scuto Ligustico Romanus erat.</p>
     </div>
     <div type="textpart" subtype="section" n="20">
      <p>meridie fere receptui cani suis consul iussit. ita eo die diremptum proelium est haud
       paucis utrimque interfectis.</p>
     </div>
     <div type="textpart" subtype="section" n="21">
      <p>sole orto postero die inritatis certamine animis etiam acrius concursum est. sed Romani non
       ab iis tantum, cum quibus contractum certamen erat, sed multo <pb n="153"/> magis ab ea
       multitudine, quae disposita in turribus stabat, omni genere missilium telorum ac saxis maxime
       volnerabantur.</p>
     </div>
     <div type="textpart" subtype="section" n="22">
      <p>ubi propius ripam hostium subissent, tormentis missa etiam ad ultimos perveniebant. multo
       pluribus eo die amissis consul paulo serius recepit suos.</p>
     </div>
     <div type="textpart" subtype="section" n="23">
      <p>tertio die proelio abstinuit, degressus ad imam partem castrorum, veluti per devexum in
       mare bracchium transitum temptaturus.</p>
     </div>
     <div type="textpart" subtype="section" n="24">
      <p>Perseus, quod in oculis erat<gap reason="lost"/>.</p>
     </div>
    </div>
    <div type="textpart" subtype="chapter" n="36">
     <div type="textpart" subtype="section" n="1">
      <p><hi rend="italics">Tempus</hi> anni post circumactum solstitium erat; hora diei iam ad
       meridiem vergebat; iter multo pulvere et incalescente sole factum erat.</p>
     </div>
     <div type="textpart" subtype="section" n="2">
      <p>lassitudo et sitis iam sentiebatur et meridiem aestum magis accensurum cum mox adpareret,
       statuit sic adfectos recenti atque integro hosti non obicere;</p>
     </div>
     <div type="textpart" subtype="section" n="3">
      <p>sed tantus ardor in animis ad dimicandum utcumque erat, ut consuli non minore arte ad suos
       eludendos quam ad hostes opus esset.</p>
     </div>
     <div type="textpart" subtype="section" n="4">
      <p>nondum omnibus instructis instabat tribunis militum, ut maturarent instruere; circumibat
       ipse ordines;</p>
     </div>
     <div type="textpart" subtype="section" n="5">
      <p>animos militum hortando in pugnam accendebat. ibi primo alacres signum poscebant; deinde,
       quantum incresceret aestus, et voltus minus vigentes et voces segniores erant, et quidam
       incumbentes scutis nixique pilis stabant tum iam aperte primis ordinibus inperat,</p>
     </div>
     <div type="textpart" subtype="section" n="6">
      <p>metarentur frontem castrorum et inpedimenta constituerent.</p>
     </div>
     <div type="textpart" subtype="section" n="7">
      <p>quod ubi fieri milites sensere, alii gaudere palam, quod fessos viae labore flagrantissimo
       aestu non coegisset pugnare;</p>
     </div>
     <div type="textpart" subtype="section" n="8">
      <p>legati circa imperatorem ducesque externi erant, inter quos et Attalus, omnes adprobantes,
       dum pugnaturum consulem credebant — neque enim ne his <hi rend="italics">quidem</hi>
       cunctationem aperuerat suam — </p>
     </div>
     <div type="textpart" subtype="section" n="9">
      <p>tunc mutatione consilii subita cum alii silerent, Nasica unus ex omnibus ausus est monere
       consulem, ne hostem ludificatum priores imperatores fugiendo certamen manibus emitteret:</p>
     </div>
     <div type="textpart" subtype="section" n="10">
      <p>vereri, ne, <hi rend="italics">si</hi> nocte abeat, sequendus maximo labore ac periculo in
       intima Macedoniae sit, aestasque, sicut prioribus ducibus, per calles saltusque Macedonicorum
       montium vagando circumagatur.</p>
     </div>
     <div type="textpart" subtype="section" n="11">
      <p>se magnopere <pb n="154"/> suadere, dum in campo patenti hostem habeat, adgrediatur, nec
       oblatam occasionem vincendi amittat.</p>
     </div>
     <div type="textpart" subtype="section" n="12">
      <p>consul nihil offensus libera admonitione tam clari adulescentis ,,et ego <q>inquit ,,
        animum istum habui, Nasica, quem tu nunc habes, et, quem ego nunc habeo, tu habebis.</q></p>
     </div>
     <div type="textpart" subtype="section" n="13">
      <p>multis belli casibus didici, quando pugnandum, quando abstinendum pugna sit. non operae est
       stanti nunc in acie docere, quibus de causis hodie quiesse melius sit. rationes alias
       reposcito; nunc auctoritate veteris imperatoris contentus eris.</p>
     </div>
     <div type="textpart" subtype="section" n="14">
      <p>conticuit adulescens: haud dubie videre aliqua impedimenta pugnae consulem, quae sibi non
       apparerent.</p>
     </div>
    </div>
    <div type="textpart" subtype="chapter" n="37">
     <div type="textpart" subtype="section" n="1">
      <p>Paulus postquam metata castra impedimentaque conlocata animadvertit, ex postrema acie
       triarios primos subducit,</p>
     </div>
     <div type="textpart" subtype="section" n="2">
      <p>deinde principes, stantibus in prima acie hastatis, si quid hostis moveret, postremo
       hastatos, ab dextro primum cornu singulorum paulatim signorum milites subtrahens.</p>
     </div>
     <div type="textpart" subtype="section" n="3">
      <p>ita pedites equitibus cum levi armatura ante aciem hosti oppositis sine tumultu abducti,
       nec ante, quam prima frons valli ac fossa perducta est, ex statione equites revocati
       sunt.</p>
     </div>
     <div type="textpart" subtype="section" n="4">
      <p>rex quoque, cum sine detractatione paratus pugnare eo die fuisset, contentus eo, quod per
       hostem moram fuisse scirent, et ipse in castra copias reduxit.</p>
     </div>
     <div type="textpart" subtype="section" n="5">
      <p>castris permunitis C. Sulpicius Gallus, tribunus militum secundae legionis, qui praetor
       superiore anno fuerat, consulis permissu ad contionem militibus vocatis pronuntiavit, nocte
       proxima, ne quis id pro portento acciperet, ab hora secunda usque ad quartam horam noctis
       lunam defecturam esse.</p>
     </div>
     <div type="textpart" subtype="section" n="6">
      <p>id quia naturali ordine statis temporibus fiat, et sciri ante et praedici posse.</p>
     </div>
     <div type="textpart" subtype="section" n="7">
      <p>itaque quem ad modum, quia certi solis lunaeque et ortus et occasus sint, nunc pleno orbe,
       nunc senescentem exiguo cornu fulgere lunam non mirarentur, ita ne obscurari quidem, cum
       condatur umbra terrae, trahere in prodigium debere.</p>
     </div>
     <div type="textpart" subtype="section" n="8">
      <p>nocte, quam pridie nonas Septembres insecuta est dies, edita hora luna cum defecisset, <pb
        n="155"/> Romanis militibus Galli sapientia prope divina videri;</p>
     </div>
     <div type="textpart" subtype="section" n="9">
      <p>Macedonas ut triste prodigium, occasum regni perniciemque gentis portendens, movit nec
       aliter vates. clamor ululatusque in castris Macedonum fuit, donec luna in suam lucem
       emersit.</p>
     </div>
     <div type="textpart" subtype="section" n="10">
      <p>postero die — tantus utrique ardor exercitui ad concurrendum fuerat, ut et regem et
       consulem suorum quidam, quod sine proelio discessum esset, accusarent — </p>
     </div>
     <div type="textpart" subtype="section" n="11">
      <p>regi prompta defensio erat, non eo solum, quod hostis prior aperte pugnam detractans in
       castra copias reduxisset, sed etiam quod eo loco signa constituisset, quo phalanx, quam
       inutilem vel mediocris iniquitas loci efficeret, promoveri non posset.</p>
     </div>
     <div type="textpart" subtype="section" n="12">
      <p>consul ad id, quod pridie praetermisisse pugnandi occasionem videbatur et locum dedisse
       hosti, si nocte abire vellet, tunc quoque per speciem immolandi terere videbatur tempus, cum
       luce prima ad signum propositum pugnae exeundum in aciem fuisset.</p>
     </div>
     <div type="textpart" subtype="section" n="13">
      <p>tertia demum hora sacrificio rite perpetrato ad consilium vocavit; atque ibi, quod rei
       gerendae tempus esset, loquendo et intempestive consultando videbatur quibusdam extrahere.
        <hi rend="italics">adversus eos</hi> sermones talem consul orationem habuit.</p>
     </div>
    </div>
    <div type="textpart" subtype="chapter" n="38">
     <div type="textpart" subtype="section" n="1">
      <p><q>P. Nasica, egregius adulescens, ex omnibus unus, quibus hesterno die pugnari placuit,
        denudavit mihi suum consilium; idem postea, ita ut transisse in sententiam meam videri
        posset, tacuit.</q></p>
     </div>
     <div type="textpart" subtype="section" n="2">
      <p>quibusdam aliis absentem carpere imperatorem quam praesentem monere melius visum est.</p>
     </div>
     <div type="textpart" subtype="section" n="3">
      <p>et tibi, P. Nasica, et quicumque idem, quod <hi rend="italics">tu,</hi> occultius
       senserunt, non gravabor reddere dilatae pugnae rationem.</p>
     </div>
     <div type="textpart" subtype="section" n="4">
      <p>nam tantum abest, ut me hesternae quietis paeniteat, ut servatum a me exercitum eo consilio
       credam. in qua me opinione sine causa esse ne quis vestrum credat, recognoscat agedum mecum,
       si videtur, quam multa pro hoste et adversus nos fuerint.</p>
     </div>
     <div type="textpart" subtype="section" n="5">
      <p>iam omnium primum, quantum numero nos praestent, neminem vestrum nec ante ignorasse et
       hesterno die explicatam intuentis aciem <pb n="156"/> animadvertisse certum habeo.</p>
     </div>
     <div type="textpart" subtype="section" n="6">
      <p>ex hac nostra paucitate quarta pars militum praesidio inpedimentis relicta erat; nec
       ignavissimum quemque relinqui ad custodiam sarcinarum scitis.</p>
     </div>
     <div type="textpart" subtype="section" n="7">
      <p>sed fuerimus omnes: parvom hoc tandem esse credimus, quod ex his castris, in quibus hac
       nocte mansimus, exituri in aciem hodierno aut summum crastino die, si ita videbitur, diis
       bene iuvantibus sumus?</p>
     </div>
     <div type="textpart" subtype="section" n="8">
      <p>nihilne interest, utrum militem, quem neque viae labor eo die neque operis fatigaverit,
       requietum, integrum in tentorio suo arma capere iubeas atque in aciem plenum virium, vigentem
       et corpore et animo educas,</p>
     </div>
     <div type="textpart" subtype="section" n="9">
      <p>an longo itinere fatigatum et onere fessum, madentem sudore, arentibus siti faucibus, ore
       atque oculis repletis pulvere, torrente meridiano sole, hosti obicias recenti, requieto, qui
       nulla re ante consumptas vires ad proelium adferat?</p>
     </div>
     <div type="textpart" subtype="section" n="10">
      <p>quis, pro deum fidem, ita conparatus, vel iners atque inbellis, fortissimum virum <hi
        rend="italics">non</hi> vicerit?</p>
     </div>
     <div type="textpart" subtype="section" n="11">
      <p>quid, quod hostes per summum otium instruxerant aciem, praeparaverant animos, stabant
       conpositi suis quisque ordinibus, nobis tunc repente trepidandum in acie instruenda erat et
       incompositis concurrendum?</p>
     </div>
    </div>
    <div type="textpart" subtype="chapter" n="39">
     <div type="textpart" subtype="section" n="1">
      <p>at hercule aciem quidem inconditam inordinatamque habuissemus, <hi rend="italics">sed</hi>
       castra munita, provisam aquationem, tutum ad eam iter praesidiis inpositis, explorata circa
       omnia; an nihil nostri habentes praeter nudum campum,</p>
     </div>
     <div type="textpart" subtype="section" n="2">
      <p>in quo pugnaremus <gap reason="lost"/>. maiores vestri castra munita portum ad omnis casus
       exercitus ducebant esse, unde ad pugnam exirent, quo iactati tempestate pugnae receptum
       haberent.</p>
     </div>
     <div type="textpart" subtype="section" n="3">
      <p>ideo, cum munimentis ea saepsissent, praesidio quoque valido firmabant, quod, qui castris
       exutus erat, etiamsi pugnando acie vicisset, pro victo haberetur. castra sunt victori
       receptaculum, victo perfugium.</p>
     </div>
     <div type="textpart" subtype="section" n="4">
      <p>quam multi exercitus, quibus minus prospera pugnae fortuna fuit, intra vallum conpulsi
       tempore suo, interdum momento post, eruptione facta victorem hostem pepulerunt?</p>
     </div>
     <div type="textpart" subtype="section" n="5">
      <p>patria altera militaris est haec sedes, vallumque pro moenibus et <pb n="157"/> tentorium
       suum cuique militi domus ac penates sunt. sine ulla sede vagi dimicassemus, ut quo <hi
        rend="italics">victi, quo</hi> victores nos reciperemus?</p>
     </div>
     <div type="textpart" subtype="section" n="6">
      <p>his difficultatibus et impedimentis pugnae illud opponitur: quid, si hostis hac interposita
       nocte abisset, quantum rursus sequendo eo penitus in ultimam Macedoniam exhauriendum laboris
       erat?</p>
     </div>
     <div type="textpart" subtype="section" n="7">
      <p>ego autem neque mansurum eum neque in aciem copias educturum fuisse certum habeo, si cedere
       hinc statuisset. quanto enim facilius abire fuit, cum procul abessemus, quam nunc, cum in
       cervicibus sumus, nec fallere nos interdiu aut nocte abeundo <hi rend="italics"
       >potest?</hi></p>
     </div>
     <div type="textpart" subtype="section" n="8">
      <p>quid autem est nobis optatius quam ut, quorum castra praealta fluminis ripa tuta, vallo
       insuper saepta crebrisque turribus oppugnare adorti sumus, eos relictis munimentis, agmine
       effuso abeuntis in patentibus campis ab tergo adoriamur? hae dilatae pugnae ex hesterno die
       in hodiernum causae fuerunt.</p>
     </div>
     <div type="textpart" subtype="section" n="9">
      <p>pugnare enim et ipsi mihi placet; et ideo, quia per Elpeum amnem saepta ad hostem via erat,
       alio saltu deiectis hostium praesidiis novom iter aperui, neque prius, quam debellavero,
       absistam.</p>
     </div>
    </div>
    <div type="textpart" subtype="chapter" n="40">
     <div type="textpart" subtype="section" n="1">
      <p>post hanc orationem silentium fuit, partim traductis in sententiam eius, partim verentibus
       nequiquam offendere in eo, quod utcumque praetermissum revocari non posset.</p>
     </div>
     <div type="textpart" subtype="section" n="2">
      <p>ac ne illo ipso quidem die aut consuli aut regi <hi rend="italics">pugnare placebat,
        regi,</hi> quod nec fessos, ut pridie, ex via neque trepidantis in acie instruenda et vixdum
       compositos adgressurus erat, consuli, quod in novis castris non ligna, non pabulum convectum
       erat, ad quae petenda ex propinquis agris magna pars militum e castris exierat.</p>
     </div>
     <div type="textpart" subtype="section" n="3">
      <p>neutro imperatorum volente fortuna, quae plus consiliis humanis pollet, contraxit
       certamen.</p>
     </div>
     <div type="textpart" subtype="section" n="4">
      <p>flumen erat haud magnum propius hostium castra, ex quo et Macedones et Romani aquabantur
       praesidiis ex utraque ripa positis, ut id facere tuto possent. duae cohortes a parte
       Romanorum erant,</p>
     </div>
     <div type="textpart" subtype="section" n="5">
      <p>Marrucina et Paeligna, duae turmae Samnitium equitum, quibus praeerat M. Sergius Silus
       legatus;</p>
     </div>
     <div type="textpart" subtype="section" n="6">
      <p>et aliud pro castris stativom erat praesidium <pb n="158"/> sub C. Cluvio legato, tres
       cohortes, Firmana, Vestina, Cremonensis, duae turmae equitum, Placentina et Aesernina.</p>
     </div>
     <div type="textpart" subtype="section" n="7">
      <p>cum otium ad flumen esset neutris lacessentibus, hora circiter nona iumentum e manibus
       curantium elapsum in ulteriorem ripam effugit.</p>
     </div>
     <div type="textpart" subtype="section" n="8">
      <p>quod cum per aquam ferme genu tenus altam tres milites sequerentur, Threces duo id iumentum
       ex medio alveo in suam ripam trahentes <hi rend="italics">caperent, hos persecuti illi</hi>
       altero eorum occiso receptoque <del>eo</del> iumento ad stationem suorum <hi rend="italics"
        >se</hi> recipiebant.</p>
     </div>
     <div type="textpart" subtype="section" n="9">
      <p>octingentorum Thracum praesidium in hostium ripa erat. ex his pauci primo, aegre passi
       popularem in suo conspectu caesum, ad persequendos interfectores fluvium transgressi sunt,
       dein plures, postremo omnes,</p>
     </div>
     <div type="textpart" subtype="section" n="10">
      <p>et cum praesidio <gap reason="lost"/>.</p>
     </div>
    </div>
    <div type="textpart" subtype="chapter" n="41">
     <div type="textpart" subtype="section" n="1">
      <p><gap reason="lost"/> proelium ducit. movebat imperii maiestas, gloria viri, ante omnia
       aetas, quod maior sexaginta annis iuvenum munia in parte praecipua laboris periculique
       capessebat. intervallum, quod inter caetratos et phalanges erat, inplevit legio atque aciem
       hostium interrupit.</p>
     </div>
     <div type="textpart" subtype="section" n="2">
      <p>a tergo caetrati erant, frontem adversus clupeatos habebat; chalcaspides appellabantur.
       secundam legionem L. Albinus consularis ducere adversus leucaspidem phalangem iussus; ea
       media acies hostium fuit.</p>
     </div>
     <div type="textpart" subtype="section" n="3">
      <p>in dextrum cornu, unde circa fluvium commissum proelium erat, elephantos inducit et alas
       sociorum; et hinc primum fuga Macedonum est orta.</p>
     </div>
     <div type="textpart" subtype="section" n="4">
      <p>nam sicut pleraque nova conmenta mortalium in verbis vim habent, experiendo, cum agi, non,
       quem ad modum agatur, edisseri oportet, sine ullo effectu evanescunt, ita tum elephantomachae
       nomen tantum sine usu fuerunt.</p>
     </div>
     <div type="textpart" subtype="section" n="5">
      <p>elephantorum impetum subsecuti sunt socii nominis Latini pepuleruntque laevom cornu.</p>
     </div>
     <div type="textpart" subtype="section" n="6">
      <p>in medio secunda legio inmissa dissipavit phalangem. neque ulla evidentior causa victoriae
       fuit, quam quod multa passim proelia erant, quae fluctuantem turbarunt primo, deinde
       disiecerunt phalangem, cuius confertae et intentis horrentis hastis intolerabiles vires
       sunt;</p>
     </div>
     <div type="textpart" subtype="section" n="7">
      <p>si carptim adgrediendo circumagere <pb n="159"/> inmobilem longitudine et gravitate hastam
       cogas, confusa strue inplicantur; si vero aut ab latere aut ab tergo aliquid tumultus
       increpuit, ruinae modo turbantur, sicut tum adversus catervatim incurrentes Romanos et
       interrupta multifariam acie obviam ire cogebantur;</p>
     </div>
     <div type="textpart" subtype="section" n="8">
      <p>et Romani, quacumque data intervalla essent, insinuabant ordines suos.</p>
     </div>
     <div type="textpart" subtype="section" n="9">
      <p>qui si universa acie in frontem adversus instructam phalangem concurrissent, quod Paelignis
       principio pugnae incaute congressis adversus caetratos evenit, induissent se hastis nec
       confertam aciem sustinuissent.</p>
     </div>
    </div>
    <div type="textpart" subtype="chapter" n="42">
     <div type="textpart" subtype="section" n="1">
      <p>ceterum sicut peditum passim caedes fiebant, nisi qui abiectis armis fugerunt, sic
       equitatus prope integer pugna excessit.</p>
     </div>
     <div type="textpart" subtype="section" n="2">
      <p>princeps fugae rex ipse erat. iam a Pydna cum sacris alis equitum Pellam petebat; confestim
       eos Cotys sequebatur Odrysarumque equitatus.</p>
     </div>
     <div type="textpart" subtype="section" n="3">
      <p>ceterae quoque Macedonum alae integris abibant ordinibus, quia interiecta peditum acies,
       cuius caedes victores tenebat, inmemores fecerat sequendi equites.</p>
     </div>
     <div type="textpart" subtype="section" n="4">
      <p>diu phalanx a fronte, a lateribus, ab tergo caesa est. postremo qui ex hostium manibus
       elapsi erant, inermes ad mare fugientes, quidam aquam etiam ingressi, manus ad eos, qui in
       classe erant, tendentes, suppliciter vitam orabant;</p>
     </div>
     <div type="textpart" subtype="section" n="5">
      <p>et cum scaphas concurrere undique ab navibus cernerent, ad excipiendos sese venire rati, ut
       caperent potius quam occiderent, longius in aquam, quidam etiam natantes, progressi sunt.</p>
     </div>
     <div type="textpart" subtype="section" n="6">
      <p>sed cum hostiliter <hi rend="italics">e</hi> scaphis caederentur, retro, qui poterant,
       nando repetentes terram in aliam foediorem pestem incidebant; elephanti enim ab rectoribus ad
       litus acti exeuntis obterebant elidebantque.</p>
     </div>
     <div type="textpart" subtype="section" n="7">
      <p>facile convenit ab Romanis numquam una acie tantum Macedonum interfectum. caesa enim ad
       viginti milia hominum sunt; ad sex <hi rend="italics">milia,</hi> qui Pydnam ex acie
       perfugerant, vivi in potestatem pervenerunt, et vagi ex fuga quinque milia hominum capta.</p>
     </div>
     <div type="textpart" subtype="section" n="8">
      <p>ex victoribus ceciderunt non plus centum, et eorum multo maior pars Paeligni; volnerati
       aliquanto plures <pb n="160"/> sunt.</p>
     </div>
     <div type="textpart" subtype="section" n="9">
      <p>quod si maturius pugnari coeptum esset, ut satis diei victoribus ad persequendum
       superesset, deletae omnes copiae forent: nunc imminens nox et fugientes texit et Romanis
       pigritiem ad sequendum locis ignotis fecit.</p>
     </div>
    </div>
    <div type="textpart" subtype="chapter" n="43">
     <div type="textpart" subtype="section" n="1">
      <p>Perseus ad Pieriam silvam via militari frequenti agmine equitum et regio comitatu
       fugit.</p>
     </div>
     <div type="textpart" subtype="section" n="2">
      <p>simul in silvam ventum est, ubi plures diversae semitae erant, et nox adpropinquabat, cum
       perpaucis maxime fidis via devertit.</p>
     </div>
     <div type="textpart" subtype="section" n="3">
      <p>equites sine duce relicti alii alia in civitates suas dilapsi sunt; perpauci inde Pellam
       celerius quam ipse Perseus, quia recta <hi rend="italics">et</hi> expedita via ierant,
       pervenerunt.</p>
     </div>
     <div type="textpart" subtype="section" n="4">
      <p>rex ad mediam ferme noctem errore et variis difficultatibus viae est vexatus;</p>
     </div>
     <div type="textpart" subtype="section" n="5">
      <p>in regia Perseo, qui Pellae praeerant, Euctus <hi rend="italics">Eulaeusque et</hi> regii
       pueri praesto erant. contra ea amicorum, qui alii alio casu servati ex proelio Pellam
       venerant, cum saepe arcessiti essent, nemo ad eum venit.</p>
     </div>
     <div type="textpart" subtype="section" n="6">
      <p>tres erant tantum cum eo fugae comites, Euander Cretensis, Neo Boeotus et Archidamus
       Aetolus.</p>
     </div>
     <div type="textpart" subtype="section" n="7">
      <p>cum iis iam metuens, ne, qui venire ad se abnuerent, maius aliquid mox auderent, quarta
       vigilia profugit.</p>
     </div>
     <div type="textpart" subtype="section" n="8">
      <p>secuti eum sunt admodum quingenti Cretenses. petebat Amphipolim; sed nocte a Pella exierat,
       properans ante lucem Axium amnem traicere, eum finem sequendi propter difficultatem transitus
       fore ratus Romanis.</p>
     </div>
    </div>
    <div type="textpart" subtype="chapter" n="44">
     <div type="textpart" subtype="section" n="1">
      <p>consulem, cum se in castra victor recepisset, ne sincero gaudio frueretur, cura de minore
       filio stimulabat.</p>
     </div>
     <div type="textpart" subtype="section" n="2">
      <p>P. Scipio is erat, Africanus et ipse postea deleta Carthagine appellatus, naturalis
       consulis Pauli filius, adoptione Africani nepos.</p>
     </div>
     <div type="textpart" subtype="section" n="3">
      <p>is septumum decumum tunc annum agens, quod ipsum curam augebat, dum effuse sequitur hostes,
       in partem aliam turba ablatus erat; et serius cum redisset, tunc demum, recepto sospite
       filio, victoriae tantae gaudium consul sensit.</p>
     </div>
     <div type="textpart" subtype="section" n="4">
      <p>Amphipolim cum iam fama pugnae pervenisset concursusque matronarum in templum Dianae, quam
       Tauropolon vocant, ad opem exposcendam fieret, Diodorus, <pb n="161"/> qui praeerat urbi,
       metuens, ne Thraces, quorum duo milia in praesidio erant, urbem in tumultu diriperent, ab
       subornato ab se per fallaciam in tabellarii speciem litteras in foro medio accepit.</p>
     </div>
     <div type="textpart" subtype="section" n="5">
      <p>scriptum in iis erat ad Emathiam classem Romanam adpulsam esse agrosque circa vexari; orare
       praefectos Emathiae, ut praesidium adversus populatores mittat.</p>
     </div>
     <div type="textpart" subtype="section" n="6">
      <p>his lectis hortatur Thracas, ut ad tuendam Emathiae oram proficiscantur: magnam eos caedem
       praedamque palatis passim per agros Romanis facturos.</p>
     </div>
     <div type="textpart" subtype="section" n="7">
      <p>simul elevat famam adversae pugnae: quae si vera foret, alium super alium recentes ex fuga
       venturos fuisse.</p>
     </div>
     <div type="textpart" subtype="section" n="8">
      <p>per hanc causam Thracibus ablegatis, simul transgressos eos Strymonem vidit, portas
       clausit.</p>
     </div>
    </div>
    <div type="textpart" subtype="chapter" n="45">
     <div type="textpart" subtype="section" n="1">
      <p>tertio die Perseus, quam pugnatum erat, Amphipolim venit.</p>
     </div>
     <div type="textpart" subtype="section" n="2">
      <p>inde oratores cum caduceo ad Paulum misit. interim Hippias et Midon et Pantauchus,
       principes amicorum regis, Beroea, quo ex acie confugerant, ipsi ad consulem profecti Romanis
       se dedunt. hoc idem et alii deinceps metu perculsi parabant facere.</p>
     </div>
     <div type="textpart" subtype="section" n="3">
      <p>consul nuntiis victoriae Q. Fabio filio et L. Lentulo et Q. Metello cum litteris Romam
       missis spolia iacentis hostium exercitus peditibus concessit, equitibus praedam circumiecti
       agri, dum ne amplius duabus noctibus a castris abessent.</p>
     </div>
     <div type="textpart" subtype="section" n="4">
      <p>ipse propius mare ad Pydnam castra movit.</p>
     </div>
     <div type="textpart" subtype="section" n="5">
      <p>Beroea primum, deinde Thessalonica et Pella et deinceps omnis ferme Macedonia intra biduum
       dedita.</p>
     </div>
     <div type="textpart" subtype="section" n="6">
      <p>Pydnaei, qui proximi erant, nondum miserant legatos; multitudo incondita plurium simul
       gentium turbaque, <hi rend="italics">quae</hi> ex acie fuga in unum conpulsa erat, consilium
       et consensum civitatis inpediebat; nec clausae modo portae, sed etiam inaedificatae
       erant.</p>
     </div>
     <div type="textpart" subtype="section" n="7">
      <p>missi Midon et Pantauchus sub muros ad conloquium Solonis, qui praesidio praeerat; per eum
       emittitur militaris turba.</p>
     </div>
     <div type="textpart" subtype="section" n="8">
      <p>oppidum deditum militibus datur diripiendum. Perseus una tantum spe Bisaltarum auxilii
       temptata, ad quos nequiquam miserat legatos, in contionem processit Philippum <pb n="162"/>
       secum filium habens,</p>
     </div>
     <div type="textpart" subtype="section" n="9">
      <p>ut et ipsos Amphipolitanos et equitum peditumque, qui aut se persecuti aut fuga eodem
       delati erant, adhortando animos confirmaret.</p>
     </div>
     <div type="textpart" subtype="section" n="10">
      <p>sed aliquotiens dicere incipientem cum lacrimae praepedissent, quia ipse hiscere nequiit,
       Euandro Cretensi editis, quae agi cum multitudine vellet, de templo descendit.</p>
     </div>
     <div type="textpart" subtype="section" n="11">
      <p>multitudo, sicut ad conspectum regis fletumque tam miserabilem et ipsa ingemuerat
       lacrimaveratque, ita Euandri orationem aspernabatur; et quidam ausi sunt media ex contione
       succlamare <q>abite hinc, ne, qui pauci supersumus, propter vos pereamus.</q></p>
     </div>
     <div type="textpart" subtype="section" n="12">
      <p>horum ferocia vocem Euandri clausit. rex inde domum se recepit pecuniaque et auro
       argentoque in lembos, qui in Strymone stabant, delatis et ipse ad flumen descendit.</p>
     </div>
     <div type="textpart" subtype="section" n="13">
      <p>Thraces navibus se committere non ausi domos dilapsi et alia militaris generis turba;
       Cretenses spe pecuniae secuti. et quoniam in dividendo plus offensionum quam gratiae erat,
       quinquaginta talenta iis posita sunt in ripa diripienda.</p>
     </div>
     <div type="textpart" subtype="section" n="14">
      <p>ab hac direptione cum per tumultum naves conscenderent, lembum unum in ostio amnis
       multitudine gravatum merserunt. Galepsum eo die, postero Samothracam, quam petebant,
       perveniunt;</p>
     </div>
     <div type="textpart" subtype="section" n="15">
      <p>ad duo milia talentum pervecta eo dicuntur.</p>
     </div>
    </div>
    <div type="textpart" subtype="chapter" n="46">
     <div type="textpart" subtype="section" n="1">
      <p>Paulus per omnes deditas civitates dimissis, qui praeessent, ne qua iniuria in nova pace
       victis fieret, retentisque apud se caduceatoribus regis P. Nasicam, ignarus fugae regis,
       Amphipolim misit cum modica peditum equitumque manu,</p>
     </div>
     <div type="textpart" subtype="section" n="2">
      <p>simul ut Sinticen evastaret et ad omnes conatus regi impedimento esset.</p>
     </div>
     <div type="textpart" subtype="section" n="3">
      <p>inter haec Meliboea a Cn. Octavio capitur diripiturque; ad Aeginium, ad quod oppugnandum
       Cn. Anicius legatus missus erat, ducenti eruptione ex oppido facta amissi sunt ignaris
       Aeginiensibus debellatum esse.</p>
     </div>
     <div type="textpart" subtype="section" n="4">
      <p>consul a Pydna profectus cum toto exercitu die altero Pellam pervenit et cum castra mille
       passus inde posuisset, per aliquot dies ibi stativa habuit, situm urbis undique aspiciens,
       quam non sine causa delectam esse regiam <pb n="163"/><hi rend="italics">animadvertit.</hi>
       sita est in tumulo vergente in occidentem hibernum;</p>
     </div>
     <div type="textpart" subtype="section" n="5">
      <p>cingunt paludes inexsuperabilis altitudinis aestate et hieme, quas restagnantes faciunt <hi
        rend="italics">amnes</hi>.</p>
     </div>
     <div type="textpart" subtype="section" n="6">
      <p>arx Phacus in ipsa palude, qua proxima urbi est, velut insula eminet, aggeri operis
       ingentis imposita, qui et murum sustineat et umore circumfusae paludis nihil laedatur.</p>
     </div>
     <div type="textpart" subtype="section" n="7">
      <p>muro urbis coniuncta procul videtur; divisa, est intermurali amni et eadem ponte iuncta, ut
       nec oppugnante externo aditum ab ulla parte habeat, nec, si quem ibi rex includat, ullum nisi
       per facillimae custodiae pontem effugium.</p>
     </div>
     <div type="textpart" subtype="section" n="8">
      <p>et gaza regia in eo loco erat; sed tum nihil praeter trecenta talenta, quae missa Gentio
       regi, deinde retenta fuerant, inventum est.</p>
     </div>
     <div type="textpart" subtype="section" n="9">
      <p>per quos dies ad Pellam stativa fuerunt. legationes frequentes, quae ad gratulandum
       convenerant, maxime ex Thessalia, auditae sunt.</p>
     </div>
     <div type="textpart" subtype="section" n="10">
      <p>nuntio deinde accepto Persea Samothracam traiecisse, profectus a Pella consul quartis
       castris Amphipolim pervenit.</p>
     </div>
     <div type="textpart" subtype="section" n="11">
      <p>effusa omnis obviam turba cuivis indicio erat non bono ac iusto rege orba <gap
        reason="lost"/>.</p>
     </div>
    </div>
   </div>
   <div type="textpart" subtype="book" n="45s">
    <head>periocha libri XLV</head>
    <p>Perseus ab Aemilio Paulo in Samothrace captus est. cum Antiochus Syriae rex Ptolemaeum et
     Cleopatram Aegypti reges obsideret et missis ad eum a senatu legatis, qui iuberent ab obsidione
     socii regis absisteret, editisque mandatis consideraturum se, quid faciendum esset,
     respondisset, unus ex legatis Popilius virga regem circumscripsit iussitque, antequam circulo
     excederet, responsum daret. qua asperitate effecit, ut Antiochus bellum omitteret. legationes
     gratulantium populorum atque regum in senatu admissae, Rhodiorum, qui eo bello contra populum
     Romanum faverant, exclusa. postera die cum de eo quaereretur, <pb n="164"/> ut his bellum
     indiceretur, causam in senatu patriae suae legati egerunt; nec tamquam socii nec tamquam hostes
     dimissi. Macedonia in provinciae formam redacta Aemilius Paulus repugnantibus militibus ipsius
     propter minorem praedam et contradicente Ser. Sulpicio Galba triumphavit et Persen cum tribus
     filiis duxit ante currum. cuius triumphi laetitia ne solida ei contingeret, duorum filiorum
     funeribus insignita est; quorum alterius mors triumphum patris praecessit, alterius secuta est.
     lustrum a censoribus conditum est: censa sunt civium capita CCCXII DCCCV. Prusias Bithyniae rex
     Romam, ut senatui gratias ageret ob victoriam ex Macedonia partam, venit et Nicomeden filium
     senatui commendavit. rex plenus adulationis libertum se populi Romani dicebat.</p>
   </div>
   <div type="textpart" subtype="book" n="45">
    <head>liber XLV</head>
    <div type="textpart" subtype="chapter" n="1">
     <div type="textpart" subtype="section" n="1">
      <p>victoriae nuntii, Q. Fabius et L. Lentulus et Q. Metellus, quanta potuit adhiberi
       festinatio, celeriter Romam cum venissent, praeceptam tamen eius rei laetitiam
       invenerunt.</p>
     </div>
     <div type="textpart" subtype="section" n="2">
      <p>quarto post die, quam cum rege est pugnatum, cum in circo ludi fierent, murmur repente
       populi tota spectacula pervasit pugnatum in Macedonia et devictum regem esse;</p>
     </div>
     <div type="textpart" subtype="section" n="3">
      <p>dein fremitus increvit; postremo clamor plaususque velut certo nuntio victoriae allato est
       exortus.</p>
     </div>
     <div type="textpart" subtype="section" n="4">
      <p>mirari magistratus et quaerere auctorem repentinae laetitiae; qui postquam nullus erat,
       evanuit quidem tamquam certae rei gaudium, omen tamen laetum insidebat animis.</p>
     </div>
     <div type="textpart" subtype="section" n="5">
      <p>quod postquam veris nuntiis Fabi Lentulique et Metelli adventu firmatum est, cum victoria
       ipsa, tum augurio animorum suorum laetabantur.</p>
     </div>
     <div type="textpart" subtype="section" n="6">
      <p>et altera traditur circensis turbae non minus similis veri laetitia. ante diem quintum
       decimum kalendas Octobres, ludorum Romanorum secundo die, C. Licinio consuli ad quadrigas
       mittendas escendenti tabellarius, qui se ex Macedonia venire diceret, laureatas litteras <hi
        rend="italics">reddidisse</hi> dicitur.</p>
     </div>
     <div type="textpart" subtype="section" n="7">
      <p>quadrigis missis consul currum conscendit et, cum per circum reveheretur ad foros publicos,
       laureatas tabellas populo ostendit.</p>
     </div>
     <div type="textpart" subtype="section" n="8">
      <p>quibus conspectis repente inmemor spectaculi populus in medium decurrit. eo senatum consul
       vocavit recitatisque tabellis ex auctoritate patrum pro foris <pb n="165"/> publicis
       denuntiavit populo L. Aemilium collegam signis conlatis cum rege Perseo pugnasse;</p>
     </div>
     <div type="textpart" subtype="section" n="9">
      <p>Macedonum exercitum caesum fusumque; regem cum paucis fugisse; civitates omnes Macedoniae
       in dicionem populi Romani venisse.</p>
     </div>
     <div type="textpart" subtype="section" n="10">
      <p>his auditis clamor cum ingenti plausu ortus; ludis relictis domos magna pars hominum ad
       coniuges liberosque laetum nuntium portabant.</p>
     </div>
     <div type="textpart" subtype="section" n="11">
      <p>tertius decimus dies erat ab eo, quo in Macedonia pugnatum est.</p>
     </div>
    </div>
    <div type="textpart" subtype="chapter" n="2">
     <div type="textpart" subtype="section" n="1">
      <p>postero die senatus in curia habitus, supplicationesque decretae et senatus consultum
       factum est, ut consul, quos praeter milites sociosque navales coniuratos haberet,
       dimitteret:</p>
     </div>
     <div type="textpart" subtype="section" n="2">
      <p>de militibus sociisque navalibus dimittendis referretur, cum legati ab L. Aemilio consule,
       a quibus praemissus tabellarius esset, <hi rend="italics">venissent.</hi> ante diem sextum
       kal.</p>
     </div>
     <div type="textpart" subtype="section" n="3">
      <p>Octobres hora fere secunda legati urbem ingressi sunt; ingentem secum occurrentium,
       quacumque ibant, prosequentiumque trahentes turbam in forum perrexerunt.</p>
     </div>
     <div type="textpart" subtype="section" n="4">
      <p>senatus forte in curia erat; eo legatos consul introduxit. ibi tantum temporis retenti, dum
       exponerent, quantae regiae <hi rend="italics">copiae</hi> peditum equitumque fuissent, quot
       milia ex iis caesa, quot capta forent, quam paucorum militum iactura tanta hostium strages
       facta, quam praeceps rex fugisset;</p>
     </div>
     <div type="textpart" subtype="section" n="5">
      <p>existimari Samothraciam petiturum; paratam classem ad persequendum esse, neque terra neque
       mari elabi posse.</p>
     </div>
     <div type="textpart" subtype="section" n="6">
      <p>eadem haec paulo post in contionem traducti exposuerunt; renovataque laetitia, cum consul
       edixisset, ut omnes aedes sacrae aperirentur, pro se quisque ex contione ad gratias agendas
       ire dis,</p>
     </div>
     <div type="textpart" subtype="section" n="7">
      <p>ingentique turba non virorum modo sed etiam feminarum conpleri tota urbe deorum immortalium
       templa.</p>
     </div>
     <div type="textpart" subtype="section" n="8">
      <p>senatus revocatus in curiam supplicationes ob rem egregie gestam ab L. Aemilio consule in
       quinque dies circa omnia pulvinaria decrevit hostiisque maioribus sacrificari iussit.</p>
     </div>
     <div type="textpart" subtype="section" n="9">
      <p>naves, quae in Tiberi paratae instructaeque stabant, ut, si res posceret, in Macedoniam
       mitterentur, subduci et in navalibus <pb n="166"/> conlocari,</p>
     </div>
     <div type="textpart" subtype="section" n="10">
      <p>socios navalis dato annuo stipendio dimitti et cum iis omnes, qui in consulis verba
       iuraverant;</p>
     </div>
     <div type="textpart" subtype="section" n="11">
      <p>et quod militum Corcyrae, Brundisi, ad mare superum aut in agro Larinati esset — omnibus
       his locis dispositus exercitus fuerat, cum quo, si res posceret, C. Licinius collegae ferret
       opem — , hos omnes milites dimitti placuit.</p>
     </div>
     <div type="textpart" subtype="section" n="12">
      <p>supplicatio pro contione populo indicta est ex ante diem quintum idus Octobres cum eo die
       in quinque dies.</p>
     </div>
    </div>
    <div type="textpart" subtype="chapter" n="3">
     <div type="textpart" subtype="section" n="1">
      <p>ex Illyrico duo legati, C. Licinius Nerva et P. Decius, nuntiarunt exercitum Illyriorum
       caesum, Gentium regem captum, in dicione populi Romani <del>et</del> Illyricum esse.</p>
     </div>
     <div type="textpart" subtype="section" n="2">
      <p>ob eas res gestas ductu auspicioque L. Anici praetoris senatus in triduum supplicationes
       decrevit. indictae a consule sunt in ante <hi rend="italics">diem</hi> quartum et tertium et
       pridie idus Novembres.</p>
     </div>
     <div type="textpart" subtype="section" n="3">
      <p>tradidere quidam legatos Rhodios nondum <hi rend="italics">dimissos</hi> post victoriam
       nuntiatam velut ad ludibrium stolidae superbiae in senatum vocatos esse;</p>
     </div>
     <div type="textpart" subtype="section" n="4">
      <p>ibi Agepolim principem eorum, ita locutum: missos esse legatos ab Rhodiis ad pacem inter
       Romanos et Persea faciendam,</p>
     </div>
     <div type="textpart" subtype="section" n="5">
      <p>quod id bellum grave atque incommodum Graeciae omni, sumptuosum ac damnosum ipsis Romanis
       esset.</p>
     </div>
     <div type="textpart" subtype="section" n="6">
      <p>fortunam populi Romani bene fecisse, quod finito aliter bello gratulandi sibi de victoria
       egregia Romanis opportunitatem dedisset. haec ab Rhodio dicta. responsum ab senatu esse:
       Rhodios nec utilitatium Graeciae cura neque inpensarum populi Romani sed pro Perseo
       legationem eam misisse.</p>
     </div>
     <div type="textpart" subtype="section" n="7">
      <p>nam si ea fuisset cura, quae simularetur, tum mittendos legatos fuisse, cum Perseus in
       Thessaliam exercitu inducto per biennium Graecas urbes alias obsideret, alias denuntiatione
       armorum terreret;</p>
     </div>
     <div type="textpart" subtype="section" n="8">
      <p>tum nullam pacis ab Rhodiis mentionem factam. postquam superatos saltus transgressosque in
       Macedoniam Romanos audissent et inclusum teneri Persea, tunc Rhodios legationem misisse, non
       ad ullam aliam rem quam ad Persea ex inminenti periculo eripiendum. cum hoc responso legatos
       dimissos. <pb n="167"/></p>
     </div>
    </div>
    <div type="textpart" subtype="chapter" n="4">
     <div type="textpart" subtype="section" n="1">
      <p>per eosdem dies et M. Marcellus, ex provincia Hispania decedens Marcolica nobili urbe
       capta, decem pondo auri et argenti ad summam sestertii deciens <hi rend="italics">in</hi>
       aerarium rettulit.</p>
     </div>
     <div type="textpart" subtype="section" n="2">
      <p>Paulus Aemilius consul cum castra, ut supra dictum est, ad Siras terrae Odomanticae
       haberet, litterae ab rege Perseo per ignobiles tres legatos <hi rend="italics">ei allatae
        sunt. quos cum flentes ac sordidatos</hi> cerneret, et ipse inlacrimasse dicitur sorti
       humanae,</p>
     </div>
     <div type="textpart" subtype="section" n="3">
      <p>quod, qui paulo ante non contentus regno Macedoniae Dardanos Illyriosque oppugnasset,
       Bastarnarum <hi rend="italics">accivisset</hi> auxilia, is tum amisso exercitu, extorris
       regno, in parvam insulam conpulsus, supplex, fani religione, non viribus suis tutus
       esset.</p>
     </div>
     <div type="textpart" subtype="section" n="4">
      <p>sed postquam regem Persea consuli Paulo salutem legit, miserationem omnem stultitia
       ignorantis fortunam suam exemit.</p>
     </div>
     <div type="textpart" subtype="section" n="5">
      <p>itaque, quamquam in reliqua parte litterarum minime regiae preces erant, tamen sine
       responso ac sine litteris ea legatio dimissa est.</p>
     </div>
     <div type="textpart" subtype="section" n="6">
      <p>sensit Perseus, cuius nominis obliviscendum victo esset; itaque alterae litterae cum
       privati nominis titulo missae et petiere et impetravere, ut aliqui ad eum mitterentur, cum
       quibus loqui de statu et condicione suae fortunae posset.</p>
     </div>
     <div type="textpart" subtype="section" n="7">
      <p>missi sunt tres legati, P. Lentulus, A. Postumius Albinus, A. Antonius. nihil ea legatione
       perfectum est, Perseo regium nomen omni vi amplectente, Paulo, ut se suaque omnia in fidem et
       clementiam populi Romani permitteret, tendente.</p>
     </div>
    </div>
    <div type="textpart" subtype="chapter" n="5">
     <div type="textpart" subtype="section" n="1">
      <p><hi rend="italics">quae</hi> dum aguntur, classis Cn. Octavi Samothracam est adpulsa. is
       quoque praesenti admoto terrore modo minis, modo spe perlicere, ut se traderet, <hi
        rend="italics">cum</hi> conaretur, adiuvit in hoc eum res seu casu contracta seu
       consilio.</p>
     </div>
     <div type="textpart" subtype="section" n="2">
      <p>L. Atilius, inlustris adulescens, cum in contione esse populum Samothracum animum
       advertisset, a magistratibus petit, ut sibi paucis adloquendi populi potestatem facerent.</p>
     </div>
     <div type="textpart" subtype="section" n="3">
      <p>permisso" utrum nos, hospites Samothraces, vere accepimus an falso sacram hanc insulam et
       augusti totam atque inviolati soli esse?</p>
     </div>
     <div type="textpart" subtype="section" n="4">
      <p><q>cum creditae sanctitati <pb n="168"/> adsentirentur omnes,</q> cur igitur <q>inquit</q>
       polluit eam homicida, sanguine regis Eumenis violavit, et, cum omnis praefatio <hi
        rend="italics">sacrorum</hi> eos, quibus non sint purae manus, sacris arceat, vos penetralia
       vestra contaminari cruento latronis corpore sinetis?</p>
     </div>
     <div type="textpart" subtype="section" n="5">
      <p>" nobilis fama erat apud omnes Graeciae civitates Eumenis regis per Euandrum Delphis prope
       perpetrata caedes.</p>
     </div>
     <div type="textpart" subtype="section" n="6">
      <p>itaque, praeterquam quod in potestate Romanorum sese insulamque totam et templum cernebant
       esse, ne inmerito quidem ea sibi exprobrari rati, Theondan, qui summus magistratus apud eos
       erat — regem ipsi appellant — , ad Persea mittunt, qui nuntiaret argui caedis Euandrum
       Cretensem;</p>
     </div>
     <div type="textpart" subtype="section" n="7">
      <p>esse autem iudicia apud sese more maiorum conparata de iis, qui incestas manus intulisse
       intra terminos sacratos templi dicantur;</p>
     </div>
     <div type="textpart" subtype="section" n="8">
      <p>si confideret Euander innoxium se rei capitalis argui, veniret ad causam dicendam; si
       committere se iudicio non auderet, liberaret religione templum ac sibimet ipse
       consuleret.</p>
     </div>
     <div type="textpart" subtype="section" n="9">
      <p>Perseus sevocato Euandro iudicium subeundi nullo pacto <hi rend="italics">auctor</hi> esse:
       nec causa nec gratia parem fore. suberat et ille metus, ne damnatus auctorem se nefandi
       facinoris protraheret. reliqui quid esse, nisi ut fortiter moriatur?</p>
     </div>
     <div type="textpart" subtype="section" n="10">
      <p>nihil palam abnuere Euander; sed cum veneno se malle mori quam ferro dixisset, occulte
       fugam parabat. quod cum renuntiatum regi esset, metuens, ne tamquam a se subtracto poenae reo
       iram Samothracum in se converteret, interfici Euandrum iussit.</p>
     </div>
     <div type="textpart" subtype="section" n="11">
      <p>qua perpetrata temere caede subit extemplo animum, in se nimirum receptam labem, quae
       Euandri fuisset; ab illo Delphis volneratum Eumenen, ab se Samothracae Euandrum occisum; ita
       duo sanctissima in terris templa se uno auctore sanguine humano violata.</p>
     </div>
     <div type="textpart" subtype="section" n="12">
      <p>huius rei crimen corrupto pecunia Theonda avertit, ut renuntiaret populo Euandrum sibi
       ipsum mortem conscisse.</p>
     </div>
    </div>
    <div type="textpart" subtype="chapter" n="6">
     <div type="textpart" subtype="section" n="1">
      <p>ceterum tanto facinore in unicum relictum amicum admisso, per tot casus expertum
       proditumque, <pb n="169"/> quia non prodiderat, omnium ab se abalienavit animos.</p>
     </div>
     <div type="textpart" subtype="section" n="2">
      <p>pro se quisque transire ad Romanos; fugaeque consilium capere solum prope relictum
       coegerunt; Oroandem <hi rend="italics">denique</hi> Cretensem, cui nota Threciae ora erat,
       quia mercaturas in ea regione fecerat, appellat, ut se sublatum <hi rend="italics">in</hi>
       lembum ad Cotym deveheret.</p>
     </div>
     <div type="textpart" subtype="section" n="3">
      <p>Demetrium est portus in promunturio quodam Samothracae; ibi lembus stabat. sub occasum
       solis deferuntur, quae ad usum necessaria erant; defertur et pecunia, quanta clam deferri
       poterat.</p>
     </div>
     <div type="textpart" subtype="section" n="4">
      <p>rex ipse nocte media cum tribus consciis fugae <hi rend="italics">per</hi> posticum aedium
       in propincum cubiculo hortum atque inde maceriam aegre transgressus ad mare pervenit.</p>
     </div>
     <div type="textpart" subtype="section" n="5">
      <p>Oroandes tantum <hi rend="italics">moratus,</hi> dum pecunia deferretur, primis tenebris
       solverat navem ac per altum Cretam petebat.</p>
     </div>
     <div type="textpart" subtype="section" n="6">
      <p>postquam in portu navis non inventa est, vagatus Perseus aliquamdiu in litore, postremo
       timens lucem iam adpropinquantem, in hospitium redire non ausus in latere templi prope
       angulum obscurum delituit.</p>
     </div>
     <div type="textpart" subtype="section" n="7">
      <p>pueri regii apud Macedonas vocabantur principum liberi ad ministerium electi regis; ea
       cohors persecuta regem fugientem ne tum quidem abscedebat, donec iussu Cn. Octavi
       pronuntiatum est per praeconem regios pueros Macedonasque alios,</p>
     </div>
     <div type="textpart" subtype="section" n="8">
      <p>qui Samothracae essent, si transirent ad Romanos, incolumitatem libertatemque et sua omnia
       servaturos, <hi rend="italics">quae</hi> aut secum haberent aut in Macedonia
       reliquissent.</p>
     </div>
     <div type="textpart" subtype="section" n="9">
      <p>ad hanc vocem transitio omnium facta est, nominaque dabant ad C. Postumium tribunum
       militum. liberos quoque parvos regios Ion Thessalonicensis Octavio tradidit, nec quisquam
       praeter Philippum, maximum natu e filiis, cum rege relictus.</p>
     </div>
     <div type="textpart" subtype="section" n="10">
      <p>tum sese filiumque Octavio tradidit, fortunam deosque, quorum <hi rend="italics">in</hi>
       templo erat, nulla ope supplicem iuvantis accusans.</p>
     </div>
     <div type="textpart" subtype="section" n="11">
      <p>in praetoriam navem inponi iussus, eodem et pecunia, quae superfuit, delata est;</p>
     </div>
     <div type="textpart" subtype="section" n="12">
      <p>extemploque classis Amphipolim repetit. inde Octavius regem in castra ad consulem misit
       praemissis litteris, ut in potestate cum esse et adduci sciret. <pb n="170"/></p>
     </div>
    </div>
    <div type="textpart" subtype="chapter" n="7">
     <div type="textpart" subtype="section" n="1">
      <p>secundam eam Paulus, sicut erat, victoriam ratus victimas cecidit eo nuntio, et consilio
       advocato <hi rend="italics">litteras</hi> praetoris cum recitasset, Q. Aelium Tuberonem
       obviam regi misit, ceteros manere in praetorio frequentis iussit.</p>
     </div>
     <div type="textpart" subtype="section" n="2">
      <p>non alias ad ullum spectaculum tanta multitudo occurrit. patrum aetate Syphax rex captus in
       castra Romana adductus erat; praeterquam quod nec sua nec gentis fama conparandus, † tunc
       quod accessio Punici belli fuerat, sicut Gentius Macedonici:</p>
     </div>
     <div type="textpart" subtype="section" n="3">
      <p>Perseus caput belli erat, nec ipsius tantum patris avique <hi rend="italics"
        >ceterorumque,</hi> quos sanguine et genere contingebat, fama conspectum eum efficiebat, sed
       effulgebant Philippus ac magnus Alexander, qui summum inperium in orbe terrarum Macedonum
       fecerant.</p>
     </div>
     <div type="textpart" subtype="section" n="4">
      <p>pullo amictu <hi rend="italics">cum</hi> filio Perseus ingressus est castra nullo suorum
       alio comite, qui socius calamitatis miserabiliorem eum faceret. progredi prae turba
       occurrentium ad spectaculum non poterat, donec a consule lictores missi sunt, qui summoto
       iter ad praetorium facerent.</p>
     </div>
     <div type="textpart" subtype="section" n="5">
      <p>consurrexit consul <del>et</del> iussis sedere aliis progressusque paulum introeunti regi
       dextram porrexit summittentemque se ad pedes sustulit nec attingere genua passus introductum
       in tabernaculum adversus advocatos in consilium considere iussit.</p>
     </div>
    </div>
    <div type="textpart" subtype="chapter" n="8">
     <div type="textpart" subtype="section" n="1">
      <p>prima percontatio fuit, qua subactus iniuria contra populum Romanum bellum tam infesto
       animo suscepisset, quo se regnumque suum ad ultimum discrimen adduceret?</p>
     </div>
     <div type="textpart" subtype="section" n="2">
      <p>cum responsum expectantibus cunctis terram intuens diu tacitus fleret, rursus consul:</p>
     </div>
     <div type="textpart" subtype="section" n="3">
      <p>"si iuvenis regnum accepisses, minus equidem mirarer ignorasse te, quam gravis aut amicus
       aut inimicus esset populus Romanus;</p>
     </div>
     <div type="textpart" subtype="section" n="4">
      <p>nunc vero, cum et bello patris tui, quod nobiscum gessit, interfuisses, et pacis postea,
       quam cum summa fide adversus eum coluimus, meminisses, <hi rend="italics">quod fuit</hi>
       consilium, quorum et vim <hi rend="italics">in</hi> bello et fidem in pace expertus esses,
       cum iis tibi bellum esse quam pacem malle?</p>
     </div>
     <div type="textpart" subtype="section" n="5">
      <p>" nec interrogatus nec accusatus cum <pb n="171"/> responderet, "utcumque tamen haec, sive
       errore humano seu casu seu necessitate inciderunt, bonum animum habe. multorum regum <hi
        rend="italics">populorumque</hi> casibus cognita populi Romani clementia non modo spem tibi,
       sed prope certam fiduciam salutis praebet.</p>
     </div>
     <div type="textpart" subtype="section" n="6">
      <p><q>haec Graeco sermone Perseo; Latine deinde suis</q> exemplum insigne cernitis
        <q>inquit</q> mutationis rerum humanarum. vobis hoc praecipue dico, iuvenes. ideo in
       secundis rebus nihil in quemquam superbe ac violenter consulere decet nec praesenti credere
       fortunae, cum, quid vesper ferat, incertum sit.</p>
     </div>
     <div type="textpart" subtype="section" n="7">
      <p>is demum vir erit, cuius animum neque prosperae <hi rend="italics">res</hi> flatu suo
       efferent nec adversae infringent." consilio dimisso tuendi cura regis Q. Aelio mandatur.</p>
     </div>
     <div type="textpart" subtype="section" n="8">
      <p>eo die et invitatus ad consulem Perseus et alius omnis ei honos habitus est, qui haberi in
       tali fortuna poterat. exercitus deinde in hiberna dimissus est.</p>
     </div>
    </div>
    <div type="textpart" subtype="chapter" n="9">
     <div type="textpart" subtype="section" n="1">
      <p>maximam partem copiarum Amphipolis, reliquas propinquae urbes acceperunt.</p>
     </div>
     <div type="textpart" subtype="section" n="2">
      <p>hic finis belli, cum quadriennium continuum bellatum esset, inter Romanos ac Persea fuit
       idemque finis incluti per Europae plerumque atque Asiam omnem regni.</p>
     </div>
     <div type="textpart" subtype="section" n="3">
      <p>vicensimum ab Carano, qui primus regnabat, Persea numerabant. Perseus Q. Fulvio <hi
        rend="italics">L.</hi> Manlio consulibus regnum accepit, a senatu rex est appellatus M.
       Iunio A. Manlio consulibus; regnavit undecim annos.</p>
     </div>
     <div type="textpart" subtype="section" n="4">
      <p>Macedonum <hi rend="italics">gens</hi> obscura admodum fama usque ad Philippum, Amyntae
       filium, fuit; inde ac per eum crescere cum coepisset, Europae se tamen finibus continuit,
       Graeciam omnem et partem Threciae atque Illyrici amplexa.</p>
     </div>
     <div type="textpart" subtype="section" n="5">
      <p>superfudit deinde se in Asiam, et tredecim annis, quibus Alexander regnavit, primum omnia,
       qua Persarum prope inmenso spatio imperium fuerat, suae dicionis fecit;</p>
     </div>
     <div type="textpart" subtype="section" n="6">
      <p>Arabas hinc Indiamque, qua terrarum ultumos finis rubrum mare amplectitur, peragravit.</p>
     </div>
     <div type="textpart" subtype="section" n="7">
      <p>tum maximum in terris Macedonum regnum nomenque; inde morte Alexandri distractum <hi
        rend="italics">in</hi> multa regna, dum ad se quisque opes rapiunt, laceratis viribus <pb
        n="172"/> a summo culmine fortunae ad ultimum finem centum quinquaginta annos stetit.</p>
     </div>
    </div>
    <div type="textpart" subtype="chapter" n="10">
     <div type="textpart" subtype="section" n="1">
      <p>victoriae Romanae fama cum pervasisset in Asiam, Antenor, qui cum classe lemborum ad Phanas
       stabat, Cassandriam inde traiecit.</p>
     </div>
     <div type="textpart" subtype="section" n="2">
      <p>C. Popilius, qui Deli in praesidio navibus Macedoniam petentibus erat, postquam debellatum
       in Macedonia et statione summotos hostium lembos audivit, dimissis et ipse Attali navibus ad
       susceptam legationem peragendam navigare Aegyptum pergit,</p>
     </div>
     <div type="textpart" subtype="section" n="3">
      <p>ut prius occurrere Antiocho posset, quam ad Alexandreae moenia accederet.</p>
     </div>
     <div type="textpart" subtype="section" n="4">
      <p>cum praeterveherentur Asiam legati et Loryma venissent, qui portus viginti paulo amplius
       milia ab Rhodo abest, ex adverso urbi ipsi positus, principes Rhodiorum occurrunt — iam enim
       eo quoque victoriae fama perlata erat — orantes, ut Rhodum deveherentur:</p>
     </div>
     <div type="textpart" subtype="section" n="5">
      <p>pertinere id ad famam salutemque civitatis, noscere ipsos omnia, quae acta essent <hi
        rend="italics">quaeque</hi> agerentur Rhodi, et conperta per se, non volgata fama Romam
       referre.</p>
     </div>
     <div type="textpart" subtype="section" n="6">
      <p>diu negantes perpulerunt, ut moram navigationis brevem pro salute sociae urbis paterentur.
       postquam Rhodum ventum est, in contionem quoque eos iidem precibus pertraxerunt.</p>
     </div>
     <div type="textpart" subtype="section" n="7">
      <p>adventus legatorum auxit potius timorem civitati quam minuit; omnia enim Popilius, quae
       singuli universique eo bello hostiliter dixerant fecerantque,</p>
     </div>
     <div type="textpart" subtype="section" n="8">
      <p>rettulit, et vir asper ingenio augebat atrocitatem eorum, quae dicerentur,</p>
     </div>
     <div type="textpart" subtype="section" n="9">
      <p>voltu truci et accusatoria voce, ut, cum propriae simultatis nulla causa cum civitate ei
       esset, ex unius senatoris Romani acerbitate, qualis in se universi senatus animus esset,
       coniectarent.</p>
     </div>
     <div type="textpart" subtype="section" n="10">
      <p>C. Decimi moderatior <hi rend="italics">oratio</hi> fuit, qui in plerisque eorum, quae
       commemorata a Popilio essent, culpam non penes populum, sed penes paucos concitores volgi
       esse dixit:</p>
     </div>
     <div type="textpart" subtype="section" n="11">
      <p>eos, venalem linguam habentis, decreta plena regiae adsentationis fecisse et eas legationes
       misisse, quarum Rhodios semper non minus puderet quam paeniteret. quae omnia, si sana mens
       populo foret, in capita noxiorum versura.</p>
     </div>
     <div type="textpart" subtype="section" n="12">
      <p>cum magno <pb n="173"/> adsensu auditus est, non magis eo, quod multitudinem noxa levabat,
       quam quod culpam in auctores verterat.</p>
     </div>
     <div type="textpart" subtype="section" n="13">
      <p>itaque cum principes Rhodiorum Romanis responderent, nequaquam tam grata oratio eorum fuit,
       qui, quae Popilius obiecerat, diluere utcumque conati sunt, quam eorum, qui Decimio in
       auctoribus ad piaculum noxae obiciendis adsensi sunt.</p>
     </div>
     <div type="textpart" subtype="section" n="14">
      <p>decretum igitur extemplo, ut, qui pro Perseo adversus Romanos dixisse quid aut fecisse
       convincerentur, capitis condemnarentur. excesserant urbe sub adventum Romanorum quidam, alii
       mortem sibi consciverunt.</p>
     </div>
     <div type="textpart" subtype="section" n="15">
      <p>legati non ultra quam quinque dies Rhodi morati Alexandream proficiscuntur. nec eo segnius
       iudicia ex decreto coram iis facto Rhodii exercebant; quam perseverantiam in exequenda re tam
       Decimi lenitas quam <hi rend="italics">Popili effecerat asperitas.</hi></p>
     </div>
    </div>
    <div type="textpart" subtype="chapter" n="11">
     <div type="textpart" subtype="section" n="1">
      <p><hi rend="italics">cum</hi> haec gererentur, Antiochus frustra temptatis moenibus
       Alexandreae abscesserat ceteraque Aegypto potitus, relicto Memphi maiore Ptolemaeo, cui
       regnum quaeri suis viribus simulabat, ut victorem mox adgrederetur, in Syriam exercitum
       abduxit.</p>
     </div>
     <div type="textpart" subtype="section" n="2">
      <p>nec huius voluntatis eius ignarus Ptolemaeus, dum conterritum obsidionis metu minorem
       fratrem haberet, posse se recipi Alexandreae et sorore adiuvante et non repugnantibus fratris
       amicis ratus primum ad sororem,</p>
     </div>
     <div type="textpart" subtype="section" n="3">
      <p>deinde ad fratrem amicosque eius non prius destitit mittere, quam bus fratris amicosque
       eius non prius destitit mittere, quam pacem cum iis confirmaret.</p>
     </div>
     <div type="textpart" subtype="section" n="4">
      <p>suspectum Antiochum effecerat, quod cetera Aegypto sibi tradita Pelusi validum relictum
       erat praesidium.</p>
     </div>
     <div type="textpart" subtype="section" n="5">
      <p>apparebat claustra Aegypti teneri, ut, cum vellet, rursus exercitum induceret; bello
       intestino cum fratre eum exitum fore, ut victor fessus certamine nequaquam par Antiocho
       futurus esset.</p>
     </div>
     <div type="textpart" subtype="section" n="6">
      <p>haec prudenter animadversa <hi rend="italics">a</hi> maiore cum adsensu minor frater quique
       cum eo erant acceperunt; soror plurimum adiuvit non consilio modo, sed etiam precibus.</p>
     </div>
     <div type="textpart" subtype="section" n="7">
      <p>itaque consentientibus cunctis pace facta Alexandream recipitur, ne multitudine quidem
       adversante, quae in bello non per obsidionem modo, sed etiam, postquam a moenibus <pb n="174"
       /> abscessum est, quia nihil ex Aegypto subvehebatur, omnium rerum adtenuata inopia erat.</p>
     </div>
     <div type="textpart" subtype="section" n="8">
      <p>his cum laetari Antiochum conveniens esset, si reducendi eius causa exercitum Aegyptum
       induxisset, quo specioso titulo ad omnis Asiae et Graeciae civitates legationibus recipiendis
       litterisque dimittendis usus erat, adeo est offensus, ut multo acrius infestiusque adversus
       duos, quam ante adversus unum pararet bellum.</p>
     </div>
     <div type="textpart" subtype="section" n="9">
      <p>Cyprum extemplo classem misit; ipse primo vere cum exercitu Aegyptum petens in Coelen
       Syriam processit.</p>
     </div>
     <div type="textpart" subtype="section" n="10">
      <p>circa Rhinocolura Ptolemaei legatis agentibus gratias, quod per eum regnum patrium
       recepisset, petentibusque, ut suum munus tueretur et diceret potius, quid fieri vellet, quam
       hostis ex socio factus vi atque armis ageret, respondit non aliter neque classem revocaturum
       neque exercitum reducturum, nisi sibi et tota Cypro et Pelusio agroque, qui circa Pelusiacum
       ostium Nili esset, cederetur;</p>
     </div>
     <div type="textpart" subtype="section" n="11">
      <p>diemque praestituit, intra quam de condicionibus peractis responsum acciperet.</p>
     </div>
    </div>
    <div type="textpart" subtype="chapter" n="12">
     <div type="textpart" subtype="section" n="1">
      <p>postquam dies data indutiis praeteriit, navigantibus ostio Nili ad Pelusium <hi
        rend="italics">praefectis ipse</hi> per deserta Arabiae <hi rend="italics">est profectus
        receptusque et ab iis, qui</hi> ad Memphim incolebant,</p>
     </div>
     <div type="textpart" subtype="section" n="2">
      <p>et ab ceteris Aegyptiis, partim voluntate partim metu, ad Alexandream modicis itineribus
       descendit.</p>
     </div>
     <div type="textpart" subtype="section" n="3">
      <p>ad Eleusinem transgresso flumen, qui locus quattuor milia ab Alexandrea abest, legati
       Romani occurrerunt.</p>
     </div>
     <div type="textpart" subtype="section" n="4">
      <p>quos cum advenientis salutasset dextramque Popilio porrigeret, tabellas ei Popilius <hi
        rend="italics">senatus consultum</hi> scriptum habentis tradit atque omnium primum id legere
       iubet.</p>
     </div>
     <div type="textpart" subtype="section" n="5">
      <p>quibus perlectis cum se consideraturum adhibitis amicis, quid faciendum sibi esset
       dixisset, Popilius pro cetera asperitate animi virga, quam in manu gerebat, circumscripsit
       regem ac" priusquam hoc circulo excedas <q>inquit</q> redde responsum, senatui quod referam.
        <q>obstupefactus tam violento imperio parumper cum haesitasset,</q></p>
     </div>
     <div type="textpart" subtype="section" n="6">
      <p>faciam<q> inquit</q> quod censet senatus. " tum demum Popilius dextram regi <pb n="175"/>
       tamquam socio atque amico porrexit.</p>
     </div>
     <div type="textpart" subtype="section" n="7">
      <p>die deinde finita cum excessisset Aegypto Antiochus, legati concordia etiam auctoritate sua
       inter fratres firmata, inter quos vixdum convenerat pax, Cyprum navigant et inde, quae iam
       vicerat proelio Aegyptias naves, classem Antiochi dimittunt.</p>
     </div>
     <div type="textpart" subtype="section" n="8">
      <p>clara ea per gentis legatio fuit, quod haud dubie adempta Antiocho Aegyptus habenti iam
       redditumque patrium regnum stirpi Ptolemaei fuerat.</p>
     </div>
     <div type="textpart" subtype="section" n="9">
      <p>consulum eius anni sicut alterius clarus consulatus insigni victoria, ita alterius obscura
       fama, quia materiam res gerendi non habuit.</p>
     </div>
     <div type="textpart" subtype="section" n="10">
      <p>iam primum cum legionibus ad conveniendum <hi rend="italics">diem</hi> edixit, non
       auspicato templum intravit. vitio diem dictam esse augures, cum ad eos relatum esset,
       decreverunt.</p>
     </div>
     <div type="textpart" subtype="section" n="11">
      <p>profectus in Galliam circa Macros campos ad montis Siciminam et Papinum stativa habuit;
       deinde circa eadem loca cum sociis nominis Latini hibernabat;</p>
     </div>
     <div type="textpart" subtype="section" n="12">
      <p>legiones Romanae, quod vitio dies exercitui ad conveniendum dicta erat, Romae
       manserant.</p>
     </div>
     <div type="textpart" subtype="section" n="13">
      <p>et praetores praeter C. Papirium Carbonem, cui Sardinia evenerat, in provincias iere. eum
       ius dicere Romae — nam eam quoque sortem habebat — inter cives et peregrinos patres
       censuerant.</p>
     </div>
    </div>
    <div type="textpart" subtype="chapter" n="13">
     <div type="textpart" subtype="section" n="1">
      <p>et Popilius et ea legatio, quae missa ad Antiochum erat, Romam redit; rettulit
       controversias inter reges sublatas esse exercitumque ex Aegypto in Syriam reductum.</p>
     </div>
     <div type="textpart" subtype="section" n="2">
      <p>post ipsorum regum legati venerunt: Antiochi legati referentes omni victoria potiorem pacem
       regi, senatui quae placuisset, visam, eumque haud secus quam deorum imperio legatorum
       Romanorum iussis paruisse;</p>
     </div>
     <div type="textpart" subtype="section" n="3">
      <p>gratulati dein de victoria sunt, quam ope <hi rend="italics">sua</hi> si quid imperatum
       foret, adiuturum regem fuisse.</p>
     </div>
     <div type="textpart" subtype="section" n="4">
      <p>Ptolemaei legati communi nomine regis et Cleopatrae gratias egerunt:</p>
     </div>
     <div type="textpart" subtype="section" n="5">
      <p>plus eos senatui populoque Romano quam parentibus suis, plus quam diis immortalibus debere,
       per quos obsidione miserrima liberati essent, regnum patrium prope amissum <hi rend="italics"
        >recepissent</hi>.</p>
     </div>
     <div type="textpart" subtype="section" n="6">
      <p>responsum ab senatu est Antiochum recte atque ordine fecisse, quod legatis <pb n="176"/>
       paruisset, gratumque id esse senatui populoque Romano:</p>
     </div>
     <div type="textpart" subtype="section" n="7">
      <p>regibus Aegypti, Ptolemaeo Cleopatraeque, si quid per se boni commodique evenisset, id
       magno opere senatum laetari, daturumque operam, ut regni sui maximum semper praesidium
       positum esse in fide populi Romani ducant.</p>
     </div>
     <div type="textpart" subtype="section" n="8">
      <p>munera legatis ut ex instituto mittenda curaret, C. Papirio praetori mandatum.</p>
     </div>
     <div type="textpart" subtype="section" n="9">
      <p>litterae deinde <hi rend="italics">e</hi> Macedonia allatae, quae victoriae laetitiam
       geminarent: Persea regem in potestatem consulis venisse.</p>
     </div>
     <div type="textpart" subtype="section" n="10">
      <p>dimissis legatis <hi rend="italics">regiis</hi> disceptatum inter Pisanos Lunensesque
       legatos est, Pisanis querentibus agro se a colonis Romanis pelli, Lunensibus adfirmantibus
       eum, de quo agatur, ab triumviris agrum sibi adsignatum esse.</p>
     </div>
     <div type="textpart" subtype="section" n="11">
      <p>senatus, qui de finibus cognoscerent statuerentque, quinque viros misit Q. Fabium Buteonem,
       P. Cornelium Blasionem, T. Sempronium Muscam, L. Naevium Balbum, C. Apuleium Saturninum.</p>
     </div>
     <div type="textpart" subtype="section" n="12">
      <p>et ab Eumene et ab Attalo et ab Athenaeo fratribus communis legatio de victoria gratulatum
       venit. et Masgabae, regis Masinissae filio, Puteolis nave egresso praesto fuit obviam missus
       cum pecunia L. Manlius quaestor, qui Romam eum publico sumptu perduceret.</p>
     </div>
     <div type="textpart" subtype="section" n="13">
      <p>advenienti extemplo senatus datus est. ibi adulescens ita locutus est, ut, quae rebus grata
       erant, gratiora verbis faceret. commemoravit, quot pedites equitesque, quot elephantos,
       quantum frumenti eo quadriennio pater suus in Macedoniam misisset:</p>
     </div>
     <div type="textpart" subtype="section" n="14">
      <p>duas res ei rubori fuisse, unam, quod rogasset eum per legatos senatus, quae ad bellum opus
       essent, et non inperasset, alteram, quod pecuniam ei pro frumento misisset.</p>
     </div>
     <div type="textpart" subtype="section" n="15">
      <p>Masinissam meminisse <hi rend="italics">se</hi> regnum a populo Romano partum auctumque et
       multiplicatum habere; usu regni contentum scire dominium et ius eorum, qui dederint,
       esse.</p>
     </div>
     <div type="textpart" subtype="section" n="16">
      <p>sumere itaque eos de se, non rogare aequom esse, neque emere ea ex fructibus agri ab se
       dati, <gap reason="lost"/> quae ibi proveniant. id Masinissae satis esse et fore, quod populo
       Romano superesset.</p>
     </div>
     <div type="textpart" subtype="section" n="17">
      <p>cum iis mandatis a patre profectum <pb n="177"/> postea consecutos equites, qui devictam
       Macedoniam nuntiarent gratularique senatui iuberent et indicare tantae eam rem laetitiae
       patri suo esse, ut Romam venire velit Iovique optimo maximo in Capitolio sacrificare et
       grates agere; id, nisi molestum sit, ut ei permittatur, ab senatu petere.</p>
     </div>
    </div>
    <div type="textpart" subtype="chapter" n="14">
     <div type="textpart" subtype="section" n="1">
      <p>responsum regulo est facere patrem eius Masinissam, quod virum gratum bonumque facere
       deceat, ut pretium honoremque debito beneficio addat.</p>
     </div>
     <div type="textpart" subtype="section" n="2">
      <p>et populum Romanum ab eo bello Punico forti fidelique opera adiutum, et illum favente
       populo Romano regnum adeptum; aequatis iis postea trium regum bellis deinceps omnibus eum
       functum officiis.</p>
     </div>
     <div type="textpart" subtype="section" n="3">
      <p>victoria vero populi Romani laetari eum regem mirum non esse, qui sortem omnem fortunae
       regnique sui cum rebus Romanis miscuisset. grates deis pro victoria apud suos penates
       ageret;</p>
     </div>
     <div type="textpart" subtype="section" n="4">
      <p>Romae filium pro eo acturum. gratulatum quoque satis suo ac patris nomine esse. ipsum
       relinquere regnum et Africa excedere, praeterquam quod illi inutile esset, non esse e re
       publica populi Romani senatum censere.</p>
     </div>
     <div type="textpart" subtype="section" n="5">
      <p>petenti Masgabae, ut Hanno, Hamilcaris filius, obses in locum <gap reason="lost"/><hi
        rend="italics">exigeretur, responsum est haud aequum videri senatum a Carthaginiensibus
        obsides arbitrio Masinissae</hi> exigere.</p>
     </div>
     <div type="textpart" subtype="section" n="6">
      <p>munera ex senatus consulto emere regulo quaestor iussus ex centum pondo argenti et prosequi
       eum Puteolos omnemque sumptum, quoad in Italia esset, praebere et duas naves conducere,
       quibus ipse comitesque eius in Africam deveherentur;</p>
     </div>
     <div type="textpart" subtype="section" n="7">
      <p>et comitibus omnibus, liberis servisque, vestimenta data.</p>
     </div>
     <div type="textpart" subtype="section" n="8">
      <p>haud ita multo post de altero Masinissae filio Misagene litterae adlatae sunt, missum cum
       ab L. Paulo post devictum Persea in Africam cum equitibus suis; navigantem dispersa classe in
       Hadriatico mari Brundisium tribus navibus aegrum delatum.</p>
     </div>
     <div type="textpart" subtype="section" n="9">
      <p><hi rend="italics">ad</hi> eum cum isdem muneribus, quae data Romae fratri eius erant, L.
       Stertinius quaestor Brundisium missus <hi rend="italics">iussusque</hi> curare, ut aedes
       hospitio <gap reason="lost"/><pb n="178"/></p>
     </div>
    </div>
    <div type="textpart" subtype="chapter" n="15">
     <div type="textpart" subtype="section" n="1">
      <p>in quattuor urbanas tribus discripti erant libertini praeter eos, quibus filius quinquenni
       maior ex se natus esset, — </p>
     </div>
     <div type="textpart" subtype="section" n="2">
      <p>eos, ubi proxumo lustro censi essent, censeri iusserunt — et eos, qui praedium praediave
       rustica pluris sestertium triginta milium haberent, <gap reason="lost"/> censendi ius factum
       est.</p>
     </div>
     <div type="textpart" subtype="section" n="3">
      <p>hoc cum ita servatum esset, negabat Claudius suffragii lationem iniussu populi censorem
       cuiquam homini, nedum ordini universo adimere posse.</p>
     </div>
     <div type="textpart" subtype="section" n="4">
      <p>neque enim, si tribu movere possit, quod sit nihil aliud quam mutare iubere tribum, ideo
       omnibus quinque et triginta tribubus emovere posse, id esse civitatem libertatemque eripere,
       non, ubi censeatur, finire, sed censu excludere.</p>
     </div>
     <div type="textpart" subtype="section" n="5">
      <p>haec inter ipsos disceptata; postremo eo descensum est, ut ex quattuor urbanis tribubus
       unam palam in atrio Libertatis sortirentur, in quam omnes, qui servitutem servissent,
       conicerent.</p>
     </div>
     <div type="textpart" subtype="section" n="6">
      <p><name>Esquilinae</name> sors exiit: in ea Ti. Gracchus pronuntiavit libertinos omnis
       censeri placere.</p>
     </div>
     <div type="textpart" subtype="section" n="7">
      <p>magno ea res honori censoribus apud senatum fuit. gratiae actae et Sempronio, qui in bene
       coepto perseverasset, et Claudio, qui non inpedisset.</p>
     </div>
     <div type="textpart" subtype="section" n="8">
      <p>plures quam ab superioribus et senatu moti sunt et equos vendere iussi. omnes iidem ab
       utroque et tribu moti et aerarii facti; neque ullius, quem alter notarat, <hi rend="italics"
        >ab</hi> altero levata ignominia.</p>
     </div>
     <div type="textpart" subtype="section" n="9">
      <p>petentibus, ut ex instituto ad sarta tecta exigenda et ad opera, quae locassent, probanda
       anni et sex mensum tempus prorogaretur, Cn. Tremellius tribunus, quia lectus non erat in
       senatum, intercessit.</p>
     </div>
     <div type="textpart" subtype="section" n="10">
      <p>eodem anno C. Cicereius aedem Monetae <hi rend="italics">in monte</hi> Albano dedicavit
       quinquennio post, quam vovit. flamen Martialis inauguratus est eo anno L. Postumius
       Albinus.</p>
     </div>
    </div>
    <div type="textpart" subtype="chapter" n="16">
     <div type="textpart" subtype="section" n="1">
      <p>Q. Aelio M. Iunio consulibus de provinciis referentibus censuere patres duas provincias
       Hispaniam rursus fieri, quae una per bellum Macedonicum fuerat;</p>
     </div>
     <div type="textpart" subtype="section" n="2">
      <p>et Macedoniam Illyricumque eosdem, L. Paulum et L. Anicium, obtinere, donec de sententia
       legatorum res <pb n="179"/> et bello turbatas et <hi rend="italics">in</hi> statum alium ex
       regno formandas conposuissent.</p>
     </div>
     <div type="textpart" subtype="section" n="3">
      <p>consulibus Pisae et Gallia decretae cum binis <hi rend="italics">legionibus quinum milium
        et ducenorum</hi> peditum et equitum quadringenorum. praetorum sortes fuere, Q. Cassi
       urbana, M'. Iuventi Talnae inter peregrinos, Ti. Claudi Neronis Sicilia, Cn. Fulvi Hispania
       citerior, <hi rend="italics">ulterior</hi> C. Licini Nervae.</p>
     </div>
     <div type="textpart" subtype="section" n="4">
      <p>A. Manlio Torquato Sardinia obvenerat: <hi rend="italics">at</hi> nequiit ire in
       provinciam, ad res capitalis quaerendas ex senatus consulto retentus.</p>
     </div>
     <div type="textpart" subtype="section" n="5">
      <p>de prodigiis deinde nuntiatis senatus est consultus. aedes deum Penatium in Velia de caelo
       tacta erat et in oppido Minervio duae portae et muri aliquantum. Anagniae terra pluerat et
       Lanuvi fax in caelo visa erat; et Calatiae in publico agro M. Valerius civis Romanus
       nuntiabat e foco suo sanguinem per triduum et duas noctes manasse.</p>
     </div>
     <div type="textpart" subtype="section" n="6">
      <p>ob id maxime decemviri libros adire iussi supplicationem in diem unum populo edixerunt et
       quinquaginta capris in foro sacrificaverunt. et aliorum prodigiorum causa diem alterum
       supplicatio circa omnia pulvinaria fuit et hostiis maioribus sacrificatum est et urbs
       lustrata.</p>
     </div>
     <div type="textpart" subtype="section" n="7">
      <p>item. quod ad honorem deum inmortalium pertineret, decrevit senatus, ut, quoniam perduelles
       superati, Perseus et Gentius reges cum Macedonia atque Illyrico in potestate populi Romani
       essent, ut,</p>
     </div>
     <div type="textpart" subtype="section" n="8">
      <p>quanta dona Ap. Claudio M. Sempronio consulibus ob devictum Antiochum regem data ad omnia
       pulvinaria essent, tanta Q. Cassius et M'. Iuventius praetores curarent danda.</p>
     </div>
    </div>
    <div type="textpart" subtype="chapter" n="17">
     <div type="textpart" subtype="section" n="1">
      <p>legatos deinde, quorum de sententia imperatores L. Paulus, L. Anicius conponerent res,
       decreverunt decem in Macedoniam, quinque <hi rend="italics">in</hi> Illyricum.</p>
     </div>
     <div type="textpart" subtype="section" n="2">
      <p>in Macedoniam primi nominati: A. Postumius Luscus, C. Claudius, ambo illi censorii, <hi
        rend="italics">Q. Fabius Labeo, Q. Marcius Philippus,</hi> C. Licinius Crassus, collega in
       consulatu Pauli, tum prorogato imperio provinciam Galliam habebat.</p>
     </div>
     <div type="textpart" subtype="section" n="3">
      <p>his consularibus addidere Cn. Domitium Ahenobarbum, Ser. Cornelium Sullam, L. Iunium, <pb
        n="180"/> T. Numisium Tarquiniensem, A. Terentium Varronem.</p>
     </div>
     <div type="textpart" subtype="section" n="4">
      <p><hi rend="italics">in</hi> Illyricum autem hi nominati: P. Aelius Ligus consularis, C.
       Cicereius et Cn. Baebius Tampilus — hic priore anno, Cicereius multis ante annis praetor
       fuerat — , P. Terentius Tuscivicanus, P. Manilius.</p>
     </div>
     <div type="textpart" subtype="section" n="5">
      <p>moniti deinde consules a patribus, ut, quoniam alterum ex his succedere C. Licinio, qui
       legatus nominatus erat, in Gallia oporteret, primo <hi rend="italics">quoque</hi> tempore
       provincias aut conpararent inter se aut sortirentur, sortiti sunt.</p>
     </div>
     <div type="textpart" subtype="section" n="6">
      <p>M. Iunio Pisae obvenerunt, quem, priusquam in provinciam iret, legationes, quae undique
       Romam gratulatum convenerant, introducere in senatum placuit, Q. Aelio <hi rend="italics"
        >Gallia.</hi> ceterum quamquam tales viri mitterentur,</p>
     </div>
     <div type="textpart" subtype="section" n="7">
      <p>quorum de consilio sperari posset imperatores nihil indignum nec clementia nec gravitate
       populi Romani decreturos esse, tamen in senatu quoque agitata sunt summa consiliorum, ut
       inchoata omnia legati ab domo ferre ad imperatores possent.</p>
     </div>
    </div>
    <div type="textpart" subtype="chapter" n="18">
     <div type="textpart" subtype="section" n="1">
      <p>omnium primum liberos esse placebat Macedonas atque Illyrios, ut omnibus gentibus appareret
       arma populi Romani non liberis servitutem, sed contra servientibus libertatem adferre,</p>
     </div>
     <div type="textpart" subtype="section" n="2">
      <p>ut et, in libertate gentes quae essent, tutam eam sibi perpetuamque sub tutela <hi
        rend="italics">populi Romani</hi> esse, et, quae sub regibus viverent, et in praesens tempus
       mitiores eos iustioresque respectu populi Romani habere se crederent et, si quando bellum cum
       populo Romano regibus fuisset suis, exitum eius victoriam Romanis adlaturum, sibi
       libertatem.</p>
     </div>
     <div type="textpart" subtype="section" n="3">
      <p>metalli quoque Macedonici, quod ingens vectigal erat, locationes praediorumque rusticorum
       tolli placebat;</p>
     </div>
     <div type="textpart" subtype="section" n="4">
      <p>nam neque sine publicano exerceri posse et, ubi publicanus esset, ibi aut ius publicum
       vanum aut libertatem sociis nullam esse.</p>
     </div>
     <div type="textpart" subtype="section" n="5">
      <p>ne ipsos quidem Macedonas id exercere posse; ubi in medio praeda administrantibus esset,
       ibi numquam causas seditionum et certaminis defore.</p>
     </div>
     <div type="textpart" subtype="section" n="6">
      <p><hi rend="italics">denique ne, si</hi> commune concilium gentis esset, inprobus vulgi
       adsentator aliquando libertatem salubri <pb n="181"/> moderatione datam ad licentiam
       pestilentem traheret,</p>
     </div>
     <div type="textpart" subtype="section" n="7">
      <p>in quattuor regiones discribi Macedoniam, ut suum quaeque concilium haberet, placuit et
       dimidium tributi, quam quod regibus ferre soliti erant, populo Romano pendere.</p>
     </div>
     <div type="textpart" subtype="section" n="8">
      <p>similia his et <hi rend="italics">in</hi> Illyricum mandata. cetera ipsis imperatoribus
       legatisque relicta, in quibus praesens tractatio rerum certiora subiectura erat consilia.</p>
     </div>
    </div>
    <div type="textpart" subtype="chapter" n="19">
     <div type="textpart" subtype="section" n="1">
      <p>inter multas regum gentiumque et populorum legationes Attalus, frater regis Eumenis, maxime
       convertit in se omnium oculos animosque.</p>
     </div>
     <div type="textpart" subtype="section" n="2">
      <p>exceptus enim est ab iis, qui simul eo bello militaverant, haud paulo adduxerant eum duae
       in speciem honestae res,</p>
     </div>
     <div type="textpart" subtype="section" n="3">
      <p>una gratulatio conveniens in ea victoria, quam ipse adiuvisset, altera querimonia Gallici
       tumultus acceptaeque cladis, qua regnum in dubium adductum esset.</p>
     </div>
     <div type="textpart" subtype="section" n="4">
      <p>suberat et secreta spes honorum praemiorumque ab senatu, quae vix salva pietate ei
       contingere poterant. <hi rend="italics">erant</hi> enim quidam Romanorum quoque non boni
       auctores, qui spe cupiditatem eius elicerent:</p>
     </div>
     <div type="textpart" subtype="section" n="5">
      <p>eam opinionem de Attalo et Eumene Romae esse, tamquam de altero Romanis certo amico, altero
       nec Romanis nec Persei fido socio.</p>
     </div>
     <div type="textpart" subtype="section" n="6">
      <p>itaque vix statui posse, utrum, quae pro se, an, quae contra fratrem petiturus esset, ab
       senatu magis inpetrabilia forent; adeo universos omnia et huic tribuere et illi vero
       negare.</p>
     </div>
     <div type="textpart" subtype="section" n="7">
      <p>eorum hominum, ut res docuit, Attalus erat, qui, quantum spes spopondisset, cuperent, ni
       unius amici prudens monitio velut frenos animo eius gestienti secundis rebus inposuisset.</p>
     </div>
     <div type="textpart" subtype="section" n="8">
      <p>Stratius cum eo fuit medicus, ad id ipsum a non securo Eumene Romam missus speculator
       rerum, quae a fratre agerentur, monitorque fidus, si decedi fide vidisset.</p>
     </div>
     <div type="textpart" subtype="section" n="9">
      <p>is ad occupatas iam aures sollicitatumque iam animum cum venisset, adgressus tempestivis
       sermonibus rem prope prolapsam restituit, aliis alia regna crevisse rebus dicendo:</p>
     </div>
     <div type="textpart" subtype="section" n="10">
      <p>regnum eorum novum, nullis vetustis fundatum opibus, fraterna stare concordia, quod unus
       nomen regium <pb n="182"/> et praecipuum capitis insigne gerat, omnes fratres regnent.</p>
     </div>
     <div type="textpart" subtype="section" n="11">
      <p>Attalum vero, qui aetate proximus sit, quis non pro rege habeat? neque eo solum, quia
       tantas praesentes eius opes cernat, sed quod haud ambiguum <hi rend="italics">sit</hi> prope
       diem regnaturum; eam infirmitatem aetatemque Eumenis esse nullam stirpem liberum
       habentis;</p>
     </div>
     <div type="textpart" subtype="section" n="12">
      <p>necdum enim agnoverat eum, qui postea regnavit. quid adtinere vim adferre rei sua sponte ad
       eum mox venturae? accessisse etiam novam tempestatem regno tumultus Gallici, cui vix consensu
       et concordia regum resisti queat;</p>
     </div>
     <div type="textpart" subtype="section" n="13">
      <p>si vero ad externum bellum domestica seditio adiciatur, sisti non posse. nec aliud eum,
       quam, ne frater in regno moriatur, sibi ipsi spem propinquam regni erepturum.</p>
     </div>
     <div type="textpart" subtype="section" n="14">
      <p>si utraque gloriosa res esset, et servasse fratri regnum et eripuisse, servati tamen regni,
       quae iuncta pietati sit, potiorem laudem <hi rend="italics">futuram</hi> fuisse. sed enim
       vero cum detestabilis altera res et proxima parricidio sit, quid ad deliberationem dubii
       superesse?</p>
     </div>
     <div type="textpart" subtype="section" n="15">
      <p>utrum enim partem regni petiturum esse, an totum erepturum? si partem, ambo infirmos
       distractis viribus et omnibus iniuriis <hi rend="italics">propalam</hi> obnoxios fore; si
       totum, privatumne ergo maiorem fratrem, an exulem <hi rend="italics">esse</hi> illa aetate,
       illa corporis infirmitate, an <hi rend="italics">ad</hi> ultimum mori iussurum?</p>
     </div>
     <div type="textpart" subtype="section" n="16">
      <p>egregium enim, ut fabulis traditus impiorum fratrum eventus taceatur, Persei exitum videri,
       qui ex fraterna caede raptum diadema in templo Samothracum, velut praesentibus dis
       exigentibus poenas, ad pedes victoris hostis prostratus posuerit.</p>
     </div>
     <div type="textpart" subtype="section" n="17">
      <p>eos ipsos, qui non illi amici, sed Eumeni infesti stimulent eum, pietatem constantiamque
       laudaturos, si fidem ad ultimum fratri praestitisset.</p>
     </div>
    </div>
    <div type="textpart" subtype="chapter" n="20">
     <div type="textpart" subtype="section" n="1">
      <p>haec plus valuere in Attali animo. itaque introductus in senatum gratulatus victoriam est;
       sua merita eo bello fratrisque, si qua erant, et Gallorum defectionem, quae nuper ingenti
       motu facta erat, exposuit;</p>
     </div>
     <div type="textpart" subtype="section" n="2">
      <p>petit, ut legatos mitteret ad eos, quorum auctoritate ab armis avocarentur. his pro regni
       utilitate editis mandatis, <pb n="183"/> Aenum sibi et Maroneam petit.</p>
     </div>
     <div type="textpart" subtype="section" n="3">
      <p>ita destituta eorum spe, qui fratre accusato partitionem regni petiturum crediderant, curia
       excessit. <del>ut</del> raro alias quisquam rex aut privatus tanto favore tantoque omnium
       adsensu est auditus: omnibus honoribus muneribusque <hi rend="italics">et</hi> praesens est
       cultus et proficiscentem prosecuti sunt.</p>
     </div>
     <div type="textpart" subtype="section" n="4">
      <p>inter multas Asiae Graeciaeque legationes Rhodiorum maxime legati civitatem
       converterunt.</p>
     </div>
     <div type="textpart" subtype="section" n="5">
      <p>nam cum primo in veste candida visi essent, quod et gratulantis decebat, et, si sordidam
       vestem habuissent, lugentium Persei casum praebere speciem poterant,</p>
     </div>
     <div type="textpart" subtype="section" n="6">
      <p>postquam consulti ab M. Iunio consule patres stantibus in comitio legatis, an locum, lautia
       senatumque darent, nullum hospitale ius in iis esse servandum censuerunt,</p>
     </div>
     <div type="textpart" subtype="section" n="7">
      <p>egressus e curia consul, cum Rhodii gratulatum se de victoria purgatumque civitatis crimina
       dicentes venisse petissent, ut senatus sibi daretur, pronuntiat sociis et amicis et alia
       comiter atque hospitaliter praestare Romanos et senatum dare consuesse:</p>
     </div>
     <div type="textpart" subtype="section" n="8">
      <p>Rhodios non ita meritos eo bello, ut amicorum <hi rend="italics">sociorumque</hi> numero
       habendi sint;</p>
     </div>
     <div type="textpart" subtype="section" n="9">
      <p>his auditis prostraverunt se omnes humi consulemque et cunctos, qui aderant, orantes, ne
       nova falsaque crimina plus obesse Rhodiis aecum censerent quam antiqua merita, quorum ipsi
       testes essent.</p>
     </div>
     <div type="textpart" subtype="section" n="10">
      <p>extemplo veste sordida sumpta domos principum cum precibus ac lacrimis circumibant orantes,
       ut prius cognoscerent causam quam condemnarent.</p>
     </div>
    </div>
    <div type="textpart" subtype="chapter" n="21">
     <div type="textpart" subtype="section" n="1">
      <p>M'. Iuventius Talna praetor, cuius inter cives et peregrinos iurisdictio erat, populum
       adversus Rhodios incitabat rogationemque promulgaverat,</p>
     </div>
     <div type="textpart" subtype="section" n="2">
      <p>ut Rhodiis bellum indiceretur, et ex magistratibus eius anni deligerent, qui ad id bellum
       cum classe mitteretur, se eum sperans futurum esse.</p>
     </div>
     <div type="textpart" subtype="section" n="3">
      <p>huic actioni M. Antonius et M. Pomponius tribuni plebis adversabantur.</p>
     </div>
     <div type="textpart" subtype="section" n="4">
      <p>sed et praetor novo maloque exemplo rem ingressus erat, quod non ante consulto senatu, non
       consulibus certioribus factis de sua unius sententia rogationem ferret, vellent <pb n="184"/>
       iuberentne Rhodiis bellum indici,</p>
     </div>
     <div type="textpart" subtype="section" n="5">
      <p>cum antea semper prius senatus de bello consultus esset, deinde <hi rend="italics">ex
        auctoritate</hi> patrum ad populum latum,</p>
     </div>
     <div type="textpart" subtype="section" n="6">
      <p>et tribuni plebis, cum ita traditum esset, ne quis prius intercederet legi, quam privatis
       suadendi dissuadendique legem potestas facta esset, eoque persaepe evenisset, ut et, qui non
       professi essent se intercessuros, animadversis vitiis legis ex oratione dissuadentium
       intercederent, et, qui ad intercedendum venissent, desisterent victi auctoritatibus
       suadentium legem.</p>
     </div>
     <div type="textpart" subtype="section" n="7">
      <p>tum inter praetorem tribunosque omnia intempestive agendi certamen erat:</p>
     </div>
     <div type="textpart" subtype="section" n="8">
      <p>tribuni festinationem praetoris ante tempus intercedendo <gap reason="lost"/> in adventum
        <hi rend="italics">imperatoris</hi><gap reason="lost"/></p>
     </div>
    </div>
    <div type="textpart" subtype="chapter" n="22">
     <div type="textpart" subtype="section" n="1">
      <p><q><gap reason="lost"/> est. peccaverimusne adhuc dubium est; poenas, ignominias omnes iam
        patimur. antea, Carthaginiensibus victis, Philippo, Antiocho superatis, cum Romam
        venissemus, ex publico hospitio in curiam gratulatum vobis, patres conscripti, ex curia in
        Capitolium ad deos vestros dona ferentes <hi rend="italics">escendebamus;</hi> nunc ex
        sordido deversorio,</q></p>
     </div>
     <div type="textpart" subtype="section" n="2">
      <p>vix mercede recepti ac prope hostium more extra urbem manere iussi, in hoc squalore venimus
       in curiam Romanam Rhodii, quos provinciis nuper Lycia atque Caria, quos praemiis atque
       honoribus amplissumis donastis.</p>
     </div>
     <div type="textpart" subtype="section" n="3">
      <p>et Macedonas Illyriosque liberos esse, ut audimus, iubetis, cum servierint, antequam
       vobiscum bellarent — </p>
     </div>
     <div type="textpart" subtype="section" n="4">
      <p>nec cuiusquam fortunae invidemus, immo agnoscimus clementiam populi Romani — : Rhodios, qui
       nihil aliud quam quieverunt hoc bello, hostes ex sociis facturi estis?</p>
     </div>
     <div type="textpart" subtype="section" n="5">
      <p>certe iidem vos estis Romani, qui ideo felicia bella vestra esse, quia iusta sint, prae
       vobis fertis, nec tam exitu eorum, quod vincatis, quam principiis, quod <hi rend="italics"
        >numquam</hi> sine causa suscipiatis, gloriamini.</p>
     </div>
     <div type="textpart" subtype="section" n="6">
      <p>Messana in Sicilia oppugnata Carthaginienses, Athenae oppugnatae et Graecia in servitutem
       petita et adiutus Hannibal pecunia auxiliis Philippum hostem fecerunt.</p>
     </div>
     <div type="textpart" subtype="section" n="7">
      <p>Antiochus ipse ultro, ab Aetolis, hostibus vestris, accersitus, ex Asia classe in Graeciam
        <pb n="185"/> traiecit; Demetriade et Chalcide et saltu Thermopylarum occupato de
       possessione imperii vos deicere <hi rend="italics">est</hi> conatus.</p>
     </div>
     <div type="textpart" subtype="section" n="8">
      <p>cum Perseo socii vestri oppugnati, aut interfecti reguli principesque gentium aut populorum
       causa belli vobis fuere.</p>
     </div>
     <div type="textpart" subtype="section" n="9">
      <p>quem tandem titulum nostra calamitas habitura est, si perituri sumus? nondum segrego
       civitatis causam a Polyarato et Dinone, civibus nostris, et iis, quos ut traderemus vobis,
       adduximus. si omnes Rhodii aeque noxii essemus, quod nostrum in hoc bello crimen esset?</p>
     </div>
     <div type="textpart" subtype="section" n="10">
      <p>Persei partibus favimus et, quemadmodum Antiochi Philippique bello pro vobis adversus
       reges, sic nunc pro rege adversus vos stetimus.</p>
     </div>
     <div type="textpart" subtype="section" n="11">
      <p>quemadmodum soleamus socios iuvare et quam inpigre capessere bella, C. Livium, L. Aemilium
       Regillum interrogate, qui classibus vestris in Asia praefuerunt.</p>
     </div>
     <div type="textpart" subtype="section" n="12">
      <p>numquam vestrae naves pugnavere sine nobis. <hi rend="italics">nos</hi> nostra classe
       pugnavimus semel ad Samum, iterum in Pamphylia adversus Hannibalem inperatorem;</p>
     </div>
     <div type="textpart" subtype="section" n="13">
      <p>quae victoria nobis eo gloriosior est, quod, cum ad Samum magnam partem navium adversa
       pugna et egregiam iuventutem amisissemus, ne tanta quidem clade territi iterum ausi <hi
        rend="italics">sumus</hi> regiae classi ex Syria venienti obviam ire.</p>
     </div>
     <div type="textpart" subtype="section" n="14">
      <p>haec non gloriandi causa rettuli — neque enim ea nunc nostra est fortuna — , sed ut
       admonerem, quemadmodum adiuvare socios solerent Rhodii.</p>
     </div>
    </div>
    <div type="textpart" subtype="chapter" n="23">
     <div type="textpart" subtype="section" n="1">
      <p>praemia et <hi rend="italics">Philippo et</hi> Antiocho devictis amplissima accepimus a
       vobis. si, quae vestra nunc est fortuna deum benignitate et virtute vestra, ea Persei
       fuisset, et praemia petitum ad victorem regem venissemus in Macedoniam, quid tandem
       diceremus?</p>
     </div>
     <div type="textpart" subtype="section" n="2">
      <p>pecuniane a nobis adiutum an frumento? auxiliis terrestribus an navalibus? quod praesidium
       tenuisse nos? ubi pugnasse aut sub illius ducibus <hi rend="italics">aut</hi> per nos ipsos?
       si quaereret, ubi miles noster, ubi navis intra praesidia sua fuisset, quid
       responderemus?</p>
     </div>
     <div type="textpart" subtype="section" n="3">
      <p>causam fortasse diceremus apud victorem, quem ad modum apud vos dicimus.</p>
     </div>
     <div type="textpart" subtype="section" n="4">
      <p>hoc enim legatos utroque <hi rend="italics">de</hi> pace mittendo <pb n="186"/> consecuti
       sumus, ut ne ab utraque parte gratiam iniremus, ab altera etiam crimen et periculum
       esset.</p>
     </div>
     <div type="textpart" subtype="section" n="5">
      <p>quamquam Perseus vere obiceret, id quod vos non potestis, patres conscripti, nos principio
       belli misisse ad vos legatos, qui pollicerentur vobis, quae ad bellum opus essent; navibus,
       armis, iuventute <hi rend="italics">nos</hi> nostra, sicut prioribus bellis, ad omnia paratos
       fore.</p>
     </div>
     <div type="textpart" subtype="section" n="6">
      <p>ne praestaremus, per vos stetit, qui de quacumque causa tum aspernati nostra auxilia estis.
       neque fecimus igitur quicquam <hi rend="italics">tamquam</hi> hostes, neque bonorum sociorum
       defuimus officio, sed a vobis prohibiti praestare fuimus.</p>
     </div>
     <div type="textpart" subtype="section" n="7">
      <p><q>quid igitur? nihilne factum neque dictum est in civitate vestra, Rhodii, quod nolletis,
        quo merito offenderetur populus Romanus?</q> hinc iam non, quod factum est, <hi
        rend="italics">sum</hi> defensurus — non adeo insanio — , sed publicam causam a privatorum
       culpa segregaturus.</p>
     </div>
     <div type="textpart" subtype="section" n="8">
      <p>nulla est civitas, quae non et improbos cives aliquando et imperitam multitudinem semper
       habeat.</p>
     </div>
     <div type="textpart" subtype="section" n="9">
      <p>etiam apud vos fuisse audivi, qui adsentando multitudini grassarentur, et secessisse
       aliquando a vobis plebem nec in potestate vestra rem publicam fuisse.</p>
     </div>
     <div type="textpart" subtype="section" n="10">
      <p>si hoc in hac tam bene morata civitate accidere potuit, mirari quisquam potest aliquos
       fuisse apud nos, qui regis amicitiam petentes plebem nostram consiliis depravarent? qui tamen
       nihil ultra valuerunt, quam ut in officio cessaremus.</p>
     </div>
     <div type="textpart" subtype="section" n="11">
      <p>non praeteribo id, quod gravissimum est in hoc bello crimen civitatis nostrae: legatos
       eodem tempore et ad vos et ad Persea de pace misimus; quod infelix consilium furiosus, ut
       postea audivimus,</p>
     </div>
     <div type="textpart" subtype="section" n="12">
      <p>orator stultissimum fecit, quem sic locutum constat, tamquam C. Popilius legatus Romanus,
       quem ad summovendos a bello Antiochum et Ptolemaeum reges misistis, loqueretur.</p>
     </div>
     <div type="textpart" subtype="section" n="13">
      <p>sed tamen ea sive superbia, sive stultitia appellanda est, eadem, quae apud vos, et apud
       Persea fuit.</p>
     </div>
     <div type="textpart" subtype="section" n="14">
      <p>tam civitatium quam singulorum hominum mores sunt: gentes quoque aliae iracundae, aliae
       audaces, quaedam timidae, in vinum, in Venerem proniores aliae sunt.</p>
     </div>
     <div type="textpart" subtype="section" n="15">
      <p>Atheniensium populum <pb n="187"/> fama est celerem et supra vires audacem esse ad
       conandum, Lacedaemoniorum cunctatorem et vix in ea, quibus fidit, ingredientem.</p>
     </div>
     <div type="textpart" subtype="section" n="16">
      <p>non negaverim et totam Asiae regionem inaniora parere ingenia, et nostrorum tumidiorem
       sermonem esse, quod excellere inter finitimas civitates videamur, et id ipsum non tam viribus
       nostris quam vestris honoribus ac iudiciis.</p>
     </div>
     <div type="textpart" subtype="section" n="17">
      <p>satis quidem et tunc in praesentia castigata illa legatio erat, cum tam tristi responso
       vestro dimissa. si tum parum ignominiae pensum est, haec certe tam miserabilis ac supplex
       legatio etiam insolentioris, quam illa fuit, legationis satis magnum piaculum esset.</p>
     </div>
     <div type="textpart" subtype="section" n="18">
      <p>superbiam, verborum praesertim, iracundi oderunt, prudentes inrident, utique si inferioris
       adversus superiorem est; capitali poena nemo umquam dignam iudicavit.</p>
     </div>
     <div type="textpart" subtype="section" n="19">
      <p>id enimvero periculum erat, ne Romanos Rhodii contemnerent. etiam deos aliqui verbis
       ferocioribus increpant, nec ideo quemquam fulmine ictum audimus.</p>
     </div>
    </div>
    <div type="textpart" subtype="chapter" n="24">
     <div type="textpart" subtype="section" n="1">
      <p>quid igitur superat, quod purgemus, si nec factum hostile ullum nostrum est, <hi
        rend="italics">et</hi> verba tumidiora legati offensionem aurium, non perniciem civitatis
       meruerunt?</p>
     </div>
     <div type="textpart" subtype="section" n="2">
      <p>voluntatis nostrae tacitae velut litem aestimari vestris inter vos sermonibus audio, patres
       conscripti: favisse nos regi et illum vincere maluisse, ideo bello persequendos esse credunt
       alii;</p>
     </div>
     <div type="textpart" subtype="section" n="3">
      <p><hi rend="italics">alii</hi> vestrum voluisse quidem nos hoc, non tamen ob id bello
       persequendos esse: neque moribus neque legibus ullius civitatis ita conparatum esse, ut, si
       qui velit inimicum perire, si nihil fecerit, quo id fiat, capitis damnetur.</p>
     </div>
     <div type="textpart" subtype="section" n="4">
      <p>his, qui nos poena, non crimine liberant, gratiam quidem habemus; ipsi nobis hanc dicimus
       legem: si omnes voluimus, quod arguimur — non distinguimus voluntatem a facto — , omnes
       plectamur:</p>
     </div>
     <div type="textpart" subtype="section" n="5">
      <p>si alii principum nostrorum vobis, alii regi faverunt, non postulo, ut propter nos, qui
       partium vestrarum fuimus, regis fautores salvi sint; illud deprecor, ne nos propter illos
       pereamus.</p>
     </div>
     <div type="textpart" subtype="section" n="6">
      <p>non estis vos illis infestiores, quam civitas <pb n="188"/> est ipsa; et hoc quia sciebant,
       plerique eorum aut profugerunt aut mortem sibi consciverunt; alii damnati a nobis in
       potestate vestra erunt, patres conscripti.</p>
     </div>
     <div type="textpart" subtype="section" n="7">
      <p>ceteri Rhodii sicut gratiam nullam meriti hoc bello, ita ne poenam quidem sumus. priorum
       nostrorum benefactorum cumulus hoc, quod nunc cessatum in officio est, expleat.</p>
     </div>
     <div type="textpart" subtype="section" n="8">
      <p>cum tribus regibus gessistis bella per hos annos; ne plus obsit nobis, quod uno bello
       cessavimus, quam quod duobus bellis pro vobis pugnavimus.</p>
     </div>
     <div type="textpart" subtype="section" n="9">
      <p>Philippum, Antiochum, Persea tamquam tris sententias ponite: duae nos absolvunt, una dubia
       est; ut gravior sit, illi de nobis <hi rend="italics">si</hi> iudicarent, damnati essemus;
       vos iudicatis, patres conscripti, sit Rhodus in terris an funditus deleatur;</p>
     </div>
     <div type="textpart" subtype="section" n="10">
      <p>non enim de bello deliberatis, patres conscripti, quod inferre potestis, gerere non
       potestis, cum nemo Rhodiorum arma adversus vos <hi rend="italics">sit</hi> laturus.</p>
     </div>
     <div type="textpart" subtype="section" n="11">
      <p>si perseverabitis in ira, tempus a vobis petemus, quo hanc funestam legationem domum
       referamus; omnia libera capita, quidquid Rhodiorum virorum feminarum est, cum omni pecunia
       nostra naves conscendemus ac relictis penatibus publicis privatisque Romam veniemus et omni
       auro et argento,</p>
     </div>
     <div type="textpart" subtype="section" n="12">
      <p>quidquid publici, <hi rend="italics">quidquid</hi> privati est, in comitio, in vestibulo
       curiae vestrae cumulato, corpora nostra coniugumque ac liberorum vestrae potestati
       permittemus, hic passuri, quodcumque patiendum erit;</p>
     </div>
     <div type="textpart" subtype="section" n="13">
      <p>procul ab oculis nostris urbs nostra diripiatur, incendatur.</p>
     </div>
     <div type="textpart" subtype="section" n="14">
      <p>hostis Rhodios esse Romani iudicare <hi rend="italics">possunt, facere non</hi> possunt;
       est enim et nostrum aliquod de nobis iudicium, quo numquam iudicabimus nos vestros hostis,
       nec quicquam hostile, etiam si omnia patiemur, faciemus.</p>
     </div>
    </div>
    <div type="textpart" subtype="chapter" n="25">
     <div type="textpart" subtype="section" n="1">
      <p>secundum talem orationem universi rursus prociderunt supplices ramosque oleae iactantes;
       tandem excitati curia excesserunt. tunc sententiae interrogari coeptae.</p>
     </div>
     <div type="textpart" subtype="section" n="2">
      <p>infestissimi Rhodiis erant, qui consules praetoresve aut legati gesserant in Macedonia
       bellum. plurimum causam eorum adiuvit M. Porcius Cato, qui, <pb n="189"/> asper ingenio, tum
       lenem mitemque senatorem egit.</p>
     </div>
     <div type="textpart" subtype="section" n="3">
      <p>non inseram simulacrum veri copiose, quae dixerit, referendo: ipsius oratio scripta extat,
       Originum quinto libro inclusa.</p>
     </div>
     <div type="textpart" subtype="section" n="4">
      <p>Rhodiis responsum ita redditum est, ut nec hostes fierent nec socii permanerent.
       Philocrates et Astymedes principes legationis erant.</p>
     </div>
     <div type="textpart" subtype="section" n="5">
      <p>partim cum Philocrate renuntiare Rhodum legationem placuit, partim cum Astymede Romae
       subsistere, <hi rend="italics">qui,</hi> quae agerentur, scirent certioresque suos
       facerent.</p>
     </div>
     <div type="textpart" subtype="section" n="6">
      <p>in praesentia deducere ante certam diem ex Lycia Cariaque iusserunt praefectos. haec Rhodum
       nuntiata, quae per se tristia fuissent, quia maioris mali levatus erat timor, cum bellum
       timuissent, in gaudium verterunt.</p>
     </div>
     <div type="textpart" subtype="section" n="7">
      <p>itaque extemplo coronam viginti milium aureorum decreverunt; Theodotum, praefectum classis,
       in eam legationem miserunt. societatem ab Romanis ita volebant peti, ut nullum de ea re
       scitum populi fieret aut litteris mandaretur, quod, nisi impetrarent, maior a repulsa
       ignominia esset.</p>
     </div>
     <div type="textpart" subtype="section" n="8">
      <p>praefecti classis id unius erat ius, ut agere de ea re sine rogatione ulla perlata posset
       nam ita per tot annos in amicitia fuerant,</p>
     </div>
     <div type="textpart" subtype="section" n="9">
      <p>ut sociali foedere se cum Romanis non inligarent, ob nullam aliam causam, quam ne spem
       regibus absciderent auxilii sui, si quid opus esset, neu sibi ipsis fructus ex benignitate et
       fortuna eorum percipiendi.</p>
     </div>
     <div type="textpart" subtype="section" n="10">
      <p>tunc utique petenda societas videbatur, non quae tutiores eos ab aliis faceret — nec enim
       timebant quemquam praeter Romanos — , sed quae ipsis Romanis minus suspectos.</p>
     </div>
     <div type="textpart" subtype="section" n="11">
      <p>sub idem fere tempus et Caunii descivere ab iis, et Mylassenses Euromensium oppida
       occuparunt.</p>
     </div>
     <div type="textpart" subtype="section" n="12">
      <p>non ita fracti animi civitatis erant, ut non sentirent, si Lycia et Caria ademptae ab
       Romanis forent, cetera aut se ipsa per defectionem liberarent aut a finitumis occuparentur,
       includi se insulae parvae et sterilis agri litoribus, quae nequaquam alere tantae urbis
       populum posset.</p>
     </div>
     <div type="textpart" subtype="section" n="13">
      <p>missa igitur iuventute propere et Caunios, quamquam Cibyratarum asciverant auxilia,
       coegerunt imperio parere; <pb n="190"/> et Mylassensis Alabandensisque, qui Euromensium
       provinciam ademptum et ipsi coniuncto exercitu venerant, circa Orthosiam acie vicerunt.</p>
     </div>
    </div>
    <div type="textpart" subtype="chapter" n="26">
     <div type="textpart" subtype="section" n="1">
      <p>dum haec ibi, alia in Macedonia, alia Romae <del>in Asia</del> geruntur, interim <hi
        rend="italics">in</hi> Illyrico L. Anicius rege Gentio, sicut ante dictum est, in potestatem
       redacto Scodrae,</p>
     </div>
     <div type="textpart" subtype="section" n="2">
      <p>quae regia fuerat, praesidio inposito Gabinium praefecit, Rhizoni et Olcinio, urbibus
       opportunis, C. Licinium.</p>
     </div>
     <div type="textpart" subtype="section" n="3">
      <p>praepositis his Illyrico, reliquo exercitu in Epirum est profectus. ubi prima Phanote ei
       dedita est omni multitudine cum infulis obviam effusa.</p>
     </div>
     <div type="textpart" subtype="section" n="4">
      <p>hinc praesidio inposito in Molossidem transgressus, cuius omnibus oppidis praeter
       Passaronem et Tecmonem et Phylacen et Horreum receptis primum ad Passaronem ducit.</p>
     </div>
     <div type="textpart" subtype="section" n="5">
      <p>Antinous et Theodotus principes eius civitatis erant, insignes et favore Persei et odio
       adversus Romanos, iidem universae genti auctores desciscendi ab Romanis.</p>
     </div>
     <div type="textpart" subtype="section" n="6">
      <p>hi conscientia privatae noxae, quia ipsis nulla spes veniae erat, ut communi ruina patriae
       opprimerentur, clauserunt portas, multitudinem, ut mortem servituti praeponerent,
       hortantes.</p>
     </div>
     <div type="textpart" subtype="section" n="7">
      <p>nemo adversus praepotentis viros hiscere audebat; tandem Theodotus quidam, nobilis et ipse
       adulescens, cum maior a Romanis metus timorem a principibus suis vicisset, <q>quae vos
        rabies</q> inquit <q>agitat, qui duorum hominum noxae civitatem accessionem facitis?</q></p>
     </div>
     <div type="textpart" subtype="section" n="8">
      <p>equidem pro patria qui letum oppetissent, saepe fando audivi: <hi rend="italics">qui</hi>
       patriam pro se perire aecum censerent, hi primi inventi sunt. quin aperimus portas et
       imperium accipimus, quod orbis terrarum accepit?</p>
     </div>
     <div type="textpart" subtype="section" n="9">
      <p>haec dicentem cum multitudo sequeretur, Antinous et Theodotus in primam stationem hostium
       inruperunt atque ibi offerentes se ipsi volneribus interfecti; urbs dedita est Romanis.</p>
     </div>
     <div type="textpart" subtype="section" n="10">
      <p>simili pertinacia Cephalonis principis clausum Tecmonem ipso interfecto per deditionem
       recepit. nec Phylace nec Horreum oppugnationem tulerunt.</p>
     </div>
     <div type="textpart" subtype="section" n="11">
      <p>pacata Epiro divisisque in hiberna copiis per opportunas urbes, <pb n="191"/> regressus
       ipse in Illyricum Scodrae, quo quinque legati ab Roma venerant, evocatis ex tota provincia
       principibus conventum habuit.</p>
     </div>
     <div type="textpart" subtype="section" n="12">
      <p>ibi pro tribunali pronuntiavit de sententia consilii senatum populumque Romanum Illyrios
       esse liberos iubere: praesidia ex omnibus oppidis, arcibus, castellis sese deducturum.</p>
     </div>
     <div type="textpart" subtype="section" n="13">
      <p>non solum liberos, sed etiam inmunes fore Issenses et Taulantios, Dassaretiorum Pirustas,
       Rhizonitas, Olciniatas, quod incolumi Gentio ad Romanos defecissent.</p>
     </div>
     <div type="textpart" subtype="section" n="14">
      <p>Daorsis quoque immunitatem dare, quod relicto Caravantio cum armis ad Romanos transissent.
       Scodrensibus et Dassarensibus et Selepitanis ceterisque Illyriis vectigal dimidium eius, quod
       regi pependissent, <hi rend="italics">inpositum,</hi> inde in tres partes Illyricum
       divisit.</p>
     </div>
     <div type="textpart" subtype="section" n="15">
      <p>unam eam fecit, quae supra † dictam est, alteram Labeatas omnis, tertiam Agravonitas et
       Rhizonitas et Olciniatas accolasque eorum. hac formula dicta <del>in</del> Illyrico ipse inde
       Epiri Passaronem in hiberna redit.</p>
     </div>
    </div>
    <div type="textpart" subtype="chapter" n="27">
     <div type="textpart" subtype="section" n="1">
      <p>dum haec in Illyrico geruntur, Paulus ante adventum decem legatorum Q. Maximum filium iam
       ab Roma regressum ad Aeginium et Agassas diripiendas mittit, Agassas, quod, cum Marcio
       consuli tradidissent urbem petita ultro societate Romana, defecerant rursus ad Persea;</p>
     </div>
     <div type="textpart" subtype="section" n="2">
      <p>Aeginiensium novum crimen erat:</p>
     </div>
     <div type="textpart" subtype="section" n="3">
      <p>famae de victoria Romanorum fidem non habentes in quosdam militum urbem ingressos
       hostiliter saevierant.</p>
     </div>
     <div type="textpart" subtype="section" n="4">
      <p>ad Aeniorum quoque urbem diripiendam L. Postumium misit, quod pertinacius quam finitumae
       civitates in armis fuerant.</p>
     </div>
     <div type="textpart" subtype="section" n="5">
      <p>autumni fere tempus erat; cuius temporis initio ad circumeundam Graeciam visendaque, <hi
        rend="italics">quae</hi> nobilitata fama maiora auribus accepta sunt, quam oculis noscuntur,
       uti statuit.</p>
     </div>
     <div type="textpart" subtype="section" n="6">
      <p>praeposito castris C. Sulpicio Galo profectus cum haud magno comitatu, tegentibus latera
       Scipione filio et Athenaeo, Eumenis regis fratre, per Thessaliam Delphos petit, inclutum
       oraculum.</p>
     </div>
     <div type="textpart" subtype="section" n="7">
      <p>ubi sacrificio Apollini facto inchoatas in vestibulo columnas, quibus imposituri statuas
        <pb n="192"/> regis Persei fuerant, suis statuis victor destinavit.</p>
     </div>
     <div type="textpart" subtype="section" n="8">
      <p>Lebadiae quoque templum Iovis Trophonii adit: ibi cum vidisset os specus, per quod oraculo
       utentes sciscitatum deos descendunt, sacrificio Iovi Hercynnaeque facto, quorum ibi templum
       est, Chalcidem ad spectaculum Euripi Euboeaeque, tantae insulae, ponte continenti iunctae
       descendit.</p>
     </div>
     <div type="textpart" subtype="section" n="9">
      <p>a Chalcide Aulidem traicit, trium milium spatio distantem, portum inclutum statione quondam
       mille navium Agamemnoniae classis, Dianaeque templum, ubi navibus cursum ad Troiam filia
       victima aris admota rex ille regum <hi rend="italics">petiit</hi>.</p>
     </div>
     <div type="textpart" subtype="section" n="10">
      <p>inde Oropum Atticae ventum est, ubi pro deo vates anticus colitur templumque vetustum est
       fontibus rivisque circa amoenum;</p>
     </div>
     <div type="textpart" subtype="section" n="11">
      <p>Athenas inde, plenas quidem et ipsas vetustae famae, multa tamen visenda habentis, arcem,
       portus, muros Piraeum urbi iungentis, navalia, <hi rend="italics">monumenta</hi> magnorum
       imperatorum, simulacra deorum hominumque, omni genere et materiae et artium insignia.</p>
     </div>
    </div>
    <div type="textpart" subtype="chapter" n="28">
     <div type="textpart" subtype="section" n="1">
      <p>sacrificio Minervae, praesidi arcis, in urbe facto profectus Corinthum altero die
       pervenit.</p>
     </div>
     <div type="textpart" subtype="section" n="2">
      <p>urbs erat tunc praeclara ante excidium; arx quoque et Isthmus praebuere spectaculum: arx
       intra moenia in immanem altitudinem edita, scatens fontibus; Isthmus duo maria <hi
        rend="italics">ab</hi> occasu et ortu solis finitima artis faucibus dirimens.</p>
     </div>
     <div type="textpart" subtype="section" n="3">
      <p>Sicyonem inde et Argos, nobiles urbes, adit; inde haud parem opibus Epidaurum, sed inclutam
       Aesculapi nobili templo, quod quinque milibus passuum ab urbe distans nunc vestigiis
       revolsorum donorum, tum donis dives erat, quae remediorum salutarium aegri mercedem
       sacraverant deo.</p>
     </div>
     <div type="textpart" subtype="section" n="4">
      <p>inde Lacedaemonem adit, non operum magnificentia, sed disciplina institutisque memorabilem;
       unde per Megalopolim Olympiam escendit.</p>
     </div>
     <div type="textpart" subtype="section" n="5">
      <p>ubi et alia quidem spectanda ei visa: Iovem velut praesentem intuens motus animo est.
       itaque haud secus, quam si in Capitolio immolaturus esset, sacrificium amplius solito
       apparari iussit.</p>
     </div>
     <div type="textpart" subtype="section" n="6">
      <p>ita peragrata Graecia, <pb n="193"/> ut nihil eorum, quae quisque Persei bello privatim aut
       publice sensisset, inquireret, ne cuius metu sollicitaret animos sociorum, Demetriadem cum
        <hi rend="italics">comitatu</hi> revertit. in itinere sordidata turba Aetolorum
       occurrit;</p>
     </div>
     <div type="textpart" subtype="section" n="7">
      <p>mirantique et percunctanti, quid esset, defertur quingentos quinquaginta principes ab
       Lycisco et Tisippo, circumsesso senatu per milites Romanos, missos <hi rend="italics">ab</hi>
       A. Baebio, <hi rend="italics">praefecto</hi> praesidii, interfectos, alios in exilium actos
       esse, bonaque eorum, qui interfecti essent, et exulum possideri.</p>
     </div>
     <div type="textpart" subtype="section" n="8">
      <p>iussis, qui arguebantur, Amphipoli adesse ipse convento Cn. Octavio Demetriade, postquam
       fama accidit traiecisse iam mare decem legatos, omnibus aliis omissis Apolloniam ad eos
       pergit.</p>
     </div>
     <div type="textpart" subtype="section" n="9">
      <p>quo cum Perseus obviam Amphipoli omni solutus custodia processisset — id diei iter est — ,
       ipsum quidem benigne <hi rend="italics">adlocutus</hi> est; ceterum postquam in castra ad
       Amphipolim venit, graviter increpuisse traditur C. Sulpicium,</p>
     </div>
     <div type="textpart" subtype="section" n="10">
      <p>primum quod Persea tam procul a se vagari per provinciam passus esset, deinde quod adeo
       indulsisset militibus, ut nudare tegulis muros urbis ad tegenda hibernacula sua
       pateretur;</p>
     </div>
     <div type="textpart" subtype="section" n="11">
      <p>referrique tegulas et refici detecta, sicut fuerant, iussit. et Persea quidam cum maiore
       filio Philippo traditos A. Postumio in custodiam misit; filiam cum minore filio a Samothrace
       accitos Amphipolim omni liberali cultu habuit.</p>
     </div>
    </div>
    <div type="textpart" subtype="chapter" n="29">
     <div type="textpart" subtype="section" n="1">
      <p>ipse, ubi dies venit, quo adesse Amphipoli denos principes civitatium iusserat litterasque
       omnis, quae ubique depositae essent, et pecuniam regiam conferri, cum decem legatis
       circumfusa omni multitudine Macedonum in tribunali consedit.</p>
     </div>
     <div type="textpart" subtype="section" n="2">
      <p>adsuetis regio imperio tamen novi <hi rend="italics">inperii</hi> formam terribilem
       praebuit tribunal, summoto aditus, praeco, accensus, insueta omnia oculis auribusque, quae
       vel socios, nedum hostis victos terrere possent.</p>
     </div>
     <div type="textpart" subtype="section" n="3">
      <p>silentio per praeconem facto Paulus Latine, quae senatui, quae sibi ex consilii sententia
       visa essent, pronuntiavit. ea Cn. Octavius praetor — <pb n="194"/> nam et ipse aderat —
       interpretata sermone Graeco referebat:</p>
     </div>
     <div type="textpart" subtype="section" n="4">
      <p>omnium primum liberos esse iubere Macedonas, habentis urbes easdem agrosque, utentes
       legibus suis, annuos creantis magistratus; tributum dimidium eius, quod pependissent regibus,
       pendere populo Romano.</p>
     </div>
     <div type="textpart" subtype="section" n="5">
      <p>deinde in quattuor regiones dividi Macedoniam: unam fore et primam partem quod agri inter
       Strymonem et Nessum sit amnem;</p>
     </div>
     <div type="textpart" subtype="section" n="6">
      <p>accessurum huic parti trans Nessum ad orientem versum, qua Perseus tenuisset, vicos,
       castella, oppida, praeter Aenum et Maroneam et Abdera; cis Strymonem autem vergentia ad
       occasum, Bisalticam omnem cum Heraclea, quam Sinticen appellant.</p>
     </div>
     <div type="textpart" subtype="section" n="7">
      <p>secundam fore regionem, quam ab ortu Strymo amplecteretur amnis, praeter Sinticen,
       Heracleam et Bisaltas, ab occasuque Axius terminaret fluvius, additis Paeonibus, qui prope
       Axium flumen ad regionem orientis colerent.</p>
     </div>
     <div type="textpart" subtype="section" n="8">
      <p>tertia pars facta, quam Axius ab oriente, Peneus amnis ab occasu cingunt; ad septentrionem
       Bora mons obicitur; adiecta huic parti regio Paeoniae, qua ab occasu praeter Axium amnem
       porrigitur; Edessa quoque et Beroea eodem concesserunt.</p>
     </div>
     <div type="textpart" subtype="section" n="9">
      <p>quarta regio trans Boram montem, una parte confinis Illyrico, altera Epiro. capita
       regionum, ubi concilia fierent, primae regionis Amphipolim, secundae Thessalonicen, tertiae
       Pellam, quartae Pelagoniam fecit. eo concilia suae cuiusque regionis indici, pecuniam
       conferri, ibi magistratus creari iussit.</p>
     </div>
     <div type="textpart" subtype="section" n="10">
      <p>pronuntiavit deinde neque conubium neque commercium agrorum aedificiorumque inter se
       placere cuiquam extra fines regionis suae esse.</p>
     </div>
     <div type="textpart" subtype="section" n="11">
      <p>metalla quoque auri atque argenti non exerceri, <del>nec</del> ferri et aeris permitti.
       vectigal exercentibus dimidium eius inpositum, quod pependissent regi. et sale invecto uti
       vetuit.</p>
     </div>
     <div type="textpart" subtype="section" n="12">
      <p>Dardanis repetentibus Paeoniam, quod et sua fuisset et continens esset finibus suis,
       omnibus dare libertatem pronuntiavit, qui sub regno Persei fuissent.</p>
     </div>
     <div type="textpart" subtype="section" n="13">
      <p>post non impetratam Paeoniam salis commercium dedit; tertiae regioni imperavit, ut <pb
        n="195"/> Stobos Paeoniae deveherent, pretiumque statuit.</p>
     </div>
     <div type="textpart" subtype="section" n="14">
      <p>navalem materiam et ipsos caedere et alios pati vetuit. regionibus, quae adfines barbaris
       essent — excepta autem tertia omnes erant — , permisit, ut praesidia armata in finibus
       extremis haberent.</p>
     </div>
    </div>
    <div type="textpart" subtype="chapter" n="30">
     <div type="textpart" subtype="section" n="1">
      <p>haec pronuntiata primo die conventus varie adfecerunt animos. libertas praeter spem data
       adrexit et levatum annuum vectigal;</p>
     </div>
     <div type="textpart" subtype="section" n="2">
      <p>regionatim commercio interruptis ita videri lacerata <hi rend="italics">Macedonia,</hi>
       tamquam animali in artus alterum alterius indigentis distracto : adeo, quanta Macedonia
       esset, quam divisui facilis, quam se ipsa quaeque contenta pars esset, Macedones quoque
       ignorabant.</p>
     </div>
     <div type="textpart" subtype="section" n="3">
      <p>pars prima Bisaltas habet, fortissimos viros — trans Nessum amnem incolunt et circa
       Strymonem — , et multas frugum proprietates et metalla et opportunitatem Amphipolis, quae
       obiecta claudit omnes ab oriente sole in Macedoniam aditus.</p>
     </div>
     <div type="textpart" subtype="section" n="4">
      <p>secunda pars celeberrimas urbes Thessalonicen <hi rend="italics">et</hi> Cassandream habet,
       ad hoc Pallenen, fertilem ac frugiferam terram; maritimas quoque opportunitates ei praebent
       portus ad Toronen ac montem Atho <hi rend="italics">Aeneamque</hi> et Acanthum, alii <hi
        rend="italics">ad Thessaliam</hi> insulamque Euboeam, alii ad Hellespontum opportune
       versi.</p>
     </div>
     <div type="textpart" subtype="section" n="5">
      <p>tertia regio nobilis urbes Edessam et Beroeam et Pellam habet et Vettiorum bellicosam
       gentem, incolas quoque permultos Gallos et Illyrios, inpigros cultores.</p>
     </div>
     <div type="textpart" subtype="section" n="6">
      <p>quartam regionem Eordaei et Lyncestae et Pelagones incolunt;</p>
     </div>
     <div type="textpart" subtype="section" n="7">
      <p>iuncta his Atintania et Tymphaeis et Elimiotis. frigida haec omnis duraque cultu et aspera
       plaga est; cultorum quoque ingenia terrae similia habet. ferociores eos et accolae barbari
       faciunt, nunc bello exercentes, nunc in pace miscentes ritus suos.</p>
     </div>
     <div type="textpart" subtype="section" n="8">
      <p>divisa itaque Macedonia partium usibus separatis, quanta universa <hi rend="italics"
        >esset,</hi> ostendit.</p>
     </div>
    </div>
    <div type="textpart" subtype="chapter" n="31">
     <div type="textpart" subtype="section" n="1">
      <p>Macedoniae formula dicta cum leges quoque se daturum ostendisset, Aetoli deinde citati. in
       qua cognitione magis utra pars Romanis, utra regi favisset quaesitum est, quam utra fecisset
       iniuriam aut <pb n="196"/> accepisset;</p>
     </div>
     <div type="textpart" subtype="section" n="2">
      <p>noxa liberati interfectores; exilium pulsis aeque ratum fuit ac mors interfectis; A.
       Baebius unus est damnatus, quod milites Romanos praebuisset ad ministerium caedis.</p>
     </div>
     <div type="textpart" subtype="section" n="3">
      <p>hic eventus Aetolorum causae in omnibus Graeciae gentibus populisque eorum, qui partis
       Romanorum fuerant, inflavit ad intolerabilem superbiam animos et obnoxios pedibus eorum
       subiecit, quos aliqua parte suspicio favoris in regem contigerat.</p>
     </div>
     <div type="textpart" subtype="section" n="4">
      <p>tria genera principum in civitatibus erant, duo, quae adulando aut Romanorum imperium aut
       amicitiam regum sibi privatim opes oppressis faciebant civitatibus; media una <hi
        rend="italics">pars</hi> utrique generi adversa libertatem legesque tuebatur.</p>
     </div>
     <div type="textpart" subtype="section" n="5">
      <p>his <hi rend="italics">ut maior</hi> apud suos caritas, ita minor ad externos gratia erat.
       secundis rebus elati Romanorum partis eius fautores soli tum in magistratibus, soli in
       legationibus erant.</p>
     </div>
     <div type="textpart" subtype="section" n="6">
      <p>hi cum frequentes et ex Peloponneso et ex Boeotia et ex aliis Graeciae conciliis adessent,
       implevere aures decem legatorum:</p>
     </div>
     <div type="textpart" subtype="section" n="7">
      <p>non eos tantum, qui se propalam per vanitatem iactassent tamquam hospites et amicos Persei,
       sed multo plures alios ex occulto favisse regi, qui per speciem tuendae libertatis in
       conciliis adversus Romanos omnia instruxissent,</p>
     </div>
     <div type="textpart" subtype="section" n="8">
      <p>nec aliter eas mansuras in fide gentes, nisi fractis animis <hi rend="italics"
        >adversarum</hi> partium aleretur confirmareturque auctoritas eorum, qui nihil praeter
       imperium Romanorum spectarent.</p>
     </div>
     <div type="textpart" subtype="section" n="9">
      <p>ab his editis nominibus evocati litteris imperatoris ex Aetolia Acarnaniaque et Epiro et
       Boeotia, qui Romam ad causam dicendam sequerentur; in Achaiam ex decem legatorum numero
       profecti duo, C. Claudius et Cn. Domitius, ut ipsi edicto evocarent.</p>
     </div>
     <div type="textpart" subtype="section" n="10">
      <p>id duabus de causis factum, una, quod fiduciae plus animorumque esse Achaeis ad non
       parendum credebant et forsitan etiam in periculo fore Callicraten et ceteros criminum
       auctores delatoresque;</p>
     </div>
     <div type="textpart" subtype="section" n="11">
      <p>altera, cur praesentes evocarent, causa erat, quod ex aliis gentibus principum litteras
       deprensas in commentariis regiis habebant, in Achaeis caecum erat crimen nullis eorum
       litteris inventis. <pb n="197"/></p>
     </div>
     <div type="textpart" subtype="section" n="12">
      <p>Aetolis dimissis Acarnanum citata gens. in his nihil novatum, nisi quod Leucas exempta est
       Acarnanum concilio.</p>
     </div>
     <div type="textpart" subtype="section" n="13">
      <p>quaerendo deinde latius, qui publice aut privatim partium regis fuissent, in Asiam quoque
       cognitionem extendere et ad Antissam in Lesbo insula dirundam <hi rend="italics">ac</hi>
       traducendos Methymnam Antissaeos Labeonem miserunt,</p>
     </div>
     <div type="textpart" subtype="section" n="14">
      <p>quod Antenorem, regium praefectum, quo tempore cum lembis circa Lesbum esset vagatus, portu
       receptum commeatibus iuvissent.</p>
     </div>
     <div type="textpart" subtype="section" n="15">
      <p>duo securi percussi viri insignes, Andronicus, Andronici filius, Aetolus, quod patrem
       secutus arma contra populum Romanum tulisset, et Neo Thebanus, quo auctore societatem cum
       Perseo iunxerant.</p>
     </div>
    </div>
    <div type="textpart" subtype="chapter" n="32">
     <div type="textpart" subtype="section" n="1">
      <p>his rerum externarum cognitionibus interpositis Macedonum rursus advocatum concilium;</p>
     </div>
     <div type="textpart" subtype="section" n="2">
      <p>pronuntiatum, quod ad statum Macedoniae pertinebat, senatores, quos synhedros vocant,
       legendos esse, quorum consilio res publica administraretur.</p>
     </div>
     <div type="textpart" subtype="section" n="3">
      <p>nomina deinde sunt recitata principum Macedonum, quos cum liberis maioribus quam quindecim
       annos natis praecedere in Italiam placeret.</p>
     </div>
     <div type="textpart" subtype="section" n="4">
      <p>id, prima specie saevom, mox apparuit multitudini Macedonum pro libertate sua esse factum.
       nominati sunt enim regis amici purpuratique, duces exercituum, praefecti navium aut
       praesidiorum, servire regi humiliter, aliis superbe imperare adsueti;</p>
     </div>
     <div type="textpart" subtype="section" n="5">
      <p>praedivites alii, alii, quos fortuna non aequarent, his sumptibus pares; regius omnibus
       victus vestitusque, nulli civilis animus, neque legum neque libertatis aequae patiens.</p>
     </div>
     <div type="textpart" subtype="section" n="6">
      <p>omnes igitur, qui in aliquis ministeriis regiis, etiam qui in legationibus fuerant, iussi
       Macedonia excedere atque in Italiam ire: qui non paruisset imperio, mors denuntiata.</p>
     </div>
     <div type="textpart" subtype="section" n="7">
      <p>leges Macedoniae dedit cum tanta cura, ut non hostibus victis, sed sociis bene meritis dare
       videretur, et quas ne usus quidem longo tempore, qui unus est legum corrector, experiendo
       argueret.</p>
     </div>
     <div type="textpart" subtype="section" n="8">
      <p>ab seriis rebus ludicrum, quod ex multo ante praeparato et in Asiae civitates et ad reges
       missis, qui denuntiarent, <pb n="198"/> et, cum circumiret ipse Graeciae civitates, indixerat
       principibus, magno apparatu Amphipoli fecit.</p>
     </div>
     <div type="textpart" subtype="section" n="9">
      <p>nam et artificum omnis generis, qui ludicram artem faciebant, ex toto orbe terrarum
       multitudo et athletarum et nobilium equorum convenit et legationes cum victimis et quidquid
       aliud deorum hominumque causa fieri magnis ludis in Graecia solet,</p>
     </div>
     <div type="textpart" subtype="section" n="10">
      <p>ita factum est, ut non magnificentiam tantum, sed prudentiam in dandis spectaculis, ad quae
       rudes tum Romani erant, admirarentur.</p>
     </div>
     <div type="textpart" subtype="section" n="11">
      <p>epulae quoque legationibus paratae et opulentia et cura eadem. vulgo dictum ipsius ferebant
       et convivium instruere et ludos parare eiusdem esse, qui vincere bello sciret.</p>
     </div>
    </div>
    <div type="textpart" subtype="chapter" n="33">
     <div type="textpart" subtype="section" n="1">
      <p>edito ludicro <del>omnis generis</del> clupeisque aereis in naves inpositis cetera omnis
       generis arma cumulata <hi rend="italics">in</hi> ingentem acervum, precatus Martem, Minervam
       Luamque matrem et ceteros deos, quibus spolia hostium dicare ius fasque est, ipse imperator
       face subdita succendit;</p>
     </div>
     <div type="textpart" subtype="section" n="2">
      <p>deinde circumstantes tribuni militum pro se quisque ignes coniecerunt.</p>
     </div>
     <div type="textpart" subtype="section" n="3">
      <p>notata est in illo conventu Europae Asiaeque, undique partim ad gratulationem, partim ad
       spectaculum contracta multitudine, tantis navalibus terrestribusque exercitibus, ea copia
       rerum,</p>
     </div>
     <div type="textpart" subtype="section" n="4">
      <p>ea vilitas annonae, ut et privatis et civitatibus et gentibus dona data pleraque eius
       generis sint ab imperatore, non in usum modo praesentem, sed etiam quod domos aveherent.</p>
     </div>
     <div type="textpart" subtype="section" n="5">
      <p>spectaculo fuit ei, quae venerat, turbae non scaenicum magis ludicrum, non certamina
       hominum aut curricula equorum, quam praeda Macedonica omnis, ut viseretur, exposita,
       statuarum tabularumque <hi rend="italics">et</hi> textilium et vasorum ex auro et argento et
       aere et ebore factorum ingenti cura in ea regia,</p>
     </div>
     <div type="textpart" subtype="section" n="6">
      <p>ut non in praesentem modo speciem, qualibus referta regia Alexandreae erat, sed in
       perpetuum usum fierent.</p>
     </div>
     <div type="textpart" subtype="section" n="7">
      <p>haec in classem inposita devehenda Romam Cn. Octavio data. Paulus benigne legatis dimissis
       transgressus Strymonem mille passuum ab Amphipoli castra posuit; inde <pb n="199"/> profectus
       Pellam quinto die pervenit.</p>
     </div>
     <div type="textpart" subtype="section" n="8">
      <p>praetergressus urbem, ad Pellaeum, quod vocant, biduum moratus, P. Nasicam et Q. Maximum
       filium cum parte copiarum ad depopulandos Illyrios, qui Persea iuverant bello, misit iussos
       ad Oricum sibi occurrere; ipse Epirum petens quintis decimis castris Passaronem pervenit.</p>
     </div>
    </div>
    <div type="textpart" subtype="chapter" n="34">
     <div type="textpart" subtype="section" n="1">
      <p>haud procul inde Anici castra aberant. ad quem litteris missis, ne quid ad ea, quae
       fierent, moveretur: senatum praedam Epiri civitatium, quae ad Persea defecissent, exercitui
       dedisse suo, missis centurionibus in singulas urbes, qui se dicerent ad praesidia deducenda
       venisse, ut liberi Epirotae sicut Macedones essent, denos principes ex singulis evocavit
       civitatibus;</p>
     </div>
     <div type="textpart" subtype="section" n="2">
      <p>quibus cum denuntiasset, ut aurum atque argentum in publicum proferretur, per omnes
       civitates cohortes dimisit.</p>
     </div>
     <div type="textpart" subtype="section" n="3">
      <p>ante in ulteriores quam in propiores profecti, ut uno die in omnes perveniretur.</p>
     </div>
     <div type="textpart" subtype="section" n="4">
      <p>edita tribunis centurionibusque erant, quae agerentur. mane omne aurum argentumque
       conlatum; hora quarta signum ad diripiendas urbes datum est militibus;</p>
     </div>
     <div type="textpart" subtype="section" n="5">
      <p>tantaque praeda fuit, ut in equitem quadringeni denarii, peditibus duceni dividerentur,
       centum quinquaginta milia capitum humanorum abducerentur.</p>
     </div>
     <div type="textpart" subtype="section" n="6">
      <p>muri deinde direptarum urbium diruti sunt; ea fuere oppida circa septuaginta. vendita
       praeda omnis, inde ea summa militi numerata est.</p>
     </div>
     <div type="textpart" subtype="section" n="7">
      <p>Paulus ad mare Oricum descendit nequaquam, ut ratus erat, expletis militum animis, qui,
       tamquam nullum in Macedonia gessissent bellum, expertis regiae praedae esse
       indignabantur.</p>
     </div>
     <div type="textpart" subtype="section" n="8">
      <p>Orici cum missas cum Scipione Nasica Maximoque filio copias invenisset, exercitu in naves
       inposito in Italiam traiecit.</p>
     </div>
     <div type="textpart" subtype="section" n="9">
      <p>et post paucos dies Anicius conventu reliquorum Epirotarum Acarnanumque acto iussisque in
       Italiam sequi principibus, quorum cognitionem causae <hi rend="italics">senatui</hi>
       reservarat, et ipse navibus expectatis, quibus usus Macedonicus exercitus erat, in Italiam
       traiecit.</p>
     </div>
     <div type="textpart" subtype="section" n="10">
      <p>cum haec in Macedonia Epiroque gesta sunt, legati, <pb n="200"/> qui cum Attalo ad
       finiendum bellum inter Gallos et regem Eumenem missi erant, in Asiam pervenerant.</p>
     </div>
     <div type="textpart" subtype="section" n="11">
      <p>indutiis per hiemem factis et Galli domos abierant et rex in hiberna concesserat Pergamum
       gravique morbo aeger fuerat. ver primum eos domo excivit iamque Synnada pervenerant et
       Eumenes ad Sardis undique exercitum contraxerat.</p>
     </div>
     <div type="textpart" subtype="section" n="12">
      <p>ibi Romani cum et Solovettium, ducem Gallorum, † Synnades adlocutus <sic>ettalus</sic> cum
       eis profectus, sed castra Gallorum intrare eum non placuit, ne animi ex disceptatione
       inritarentur.</p>
     </div>
     <div type="textpart" subtype="section" n="13">
      <p>P. Licinius consularis <hi rend="italics">cum</hi> regulo Gallorum est locutus rettulitque
       ferociorem eum deprecando factum,</p>
     </div>
     <div type="textpart" subtype="section" n="14">
      <p>ut mirum videri possit inter tam opulentos reges, Antiochum Ptolemaeumque, tantum legatorum
       Romanorum verba valuisse, ut extemplo pacem facerent, apud Gallos nullius momenti fuisse.</p>
     </div>
    </div>
    <div type="textpart" subtype="chapter" n="35">
     <div type="textpart" subtype="section" n="1">
      <p>Romam primum reges captivi, Perseus et Gentius, in custodiam cum liberis abducti, dein
       turba alia captivorum, tum quibus Macedonum denuntiatum erat, ut Romam venirent, principumque
       Graeciae;</p>
     </div>
     <div type="textpart" subtype="section" n="2">
      <p>nam ii quoque non solum praesentes exciti erant, sed etiam, si qui apud reges esse
       dicebantur, litteris arcessiti sunt.</p>
     </div>
     <div type="textpart" subtype="section" n="3">
      <p>Paulus ipso post dies paucos regia nave ingentis magnitudinis, quam sedecim versus remorum
       agebant, ornata Macedonicis spoliis non insignium tantum armorum, sed etiam regiorum
       textilium, adverso Tiberi ad urbem est subvectus, conpletis ripis obviam effusa
       multitudine.</p>
     </div>
     <div type="textpart" subtype="section" n="4">
      <p>paucos post dies Anicius et Octavius classe sua advecti. tribus iis omnibus decretus est ab
       senatu triumphus mandatumque Q. Cassio praetori, cum tribunis plebis ageret, ex auctoritate
       patrum rogationem ad plebem ferrent, ut iis, quo die urbem triumphantes inveherentur,
       imperium esset.</p>
     </div>
     <div type="textpart" subtype="section" n="5">
      <p>intacta invidia media sunt: ad summa ferme tendit. nec de Anici nec de Octavi triumpho
       dubitatum est; Paulum, cui ipsi quoque se conparare erubuissent, obtrectatio carpsit.</p>
     </div>
     <div type="textpart" subtype="section" n="6">
      <p>antiqua disciplina milites habuerat; de praeda parcius, quam speraverant <pb n="201"/> ex
       tantis regiis opibus, dederat nihil relicturis, si aviditati indulgeretur, quod in aerarium
       deferret.</p>
     </div>
     <div type="textpart" subtype="section" n="7">
      <p>totus Macedonicus exercitus imperatori ita <gap reason="lost"/> neglegenter adfuturus
       comitiis ferendae legis.</p>
     </div>
     <div type="textpart" subtype="section" n="8">
      <p>sed eos Ser. Sulpicius Galba, qui tribunus militum secundae legionis in Macedonia fuerat,
       privatim imperatori inimicus, prensando ipse et per suae legionis milites sollicitando
       stimulaverat, ut frequentes ad suffragium adessent.</p>
     </div>
     <div type="textpart" subtype="section" n="9">
      <p>imperiosum ducem et malignum antiquando rogationem, quae de triumpho eius ferretur,
       ulciscerentur. plebem urbanam secuturam esse militum iudicia. pecuniam illum dare non
       potuisse: militem honorem dare posse. ne speraret ibi fructum gratiae, ubi non meruisset.</p>
     </div>
    </div>
    <div type="textpart" subtype="chapter" n="36">
     <div type="textpart" subtype="section" n="1">
      <p>his incitatis cum in Capitolio rogationem eam Ti. Sempronius tribunus plebis ferret et
       privatis <hi rend="italics">de</hi> lege dicendi locus esset <hi rend="italics">et</hi> ad
       suadendum, ut in re minime dubia, haud quisquam procederet, Ser.</p>
     </div>
     <div type="textpart" subtype="section" n="2">
      <p>Galba repente processit et a tribunis postulavit, ut, quoniam hora iam octava diei esset,
       nec satis temporis ad demonstrandum haberet, cur L. Aemilium non iuberent triumphare, in
       posterum diem differrent et mane eam rem agerent: integro sibi die ad causam eam orandam opus
       esse.</p>
     </div>
     <div type="textpart" subtype="section" n="3">
      <p>cum tribuni dicere eo die, si quid vellet. iuberent, in noctem rem dicendo extraxit
       referendo admonendoque exacta acerbe munia militiae; plus laboris, plus periculi, quam
       desiderasset res, iniunctum; contra in praemiis, in honoribus omnia artata;</p>
     </div>
     <div type="textpart" subtype="section" n="4">
      <p>militiamque, si talibus succedat ducibus, horridiorem asperioremque bellantibus, eandem
       victoribus inopem atque inhonoratam futuram. Macedonas in meliore fortuna quam milites
       Romanos esse.</p>
     </div>
     <div type="textpart" subtype="section" n="5">
      <p>si frequentes postero die ad legem antiquandam adessent, intellecturos potentis viros non
       omnia in ducis, aliquid et in militum manu esse.</p>
     </div>
     <div type="textpart" subtype="section" n="6">
      <p>his vocibus incitati postero die milites tanta frequentia Capitolium conpleverunt, ut
       aditus nulli praeterea ad suffragium ferendum esset.</p>
     </div>
     <div type="textpart" subtype="section" n="7">
      <p>intro vocatae primae tribus cum antiquarent, concursus in Capitolium principum <pb n="202"
       /> civitatis factus est, indignum facinus esse clamitantium L. Paulum tanti belli victorem
       despoliari triumpho:</p>
     </div>
     <div type="textpart" subtype="section" n="8">
      <p>obnoxios imperatores tradi licentiae atque avaritiae militari. iam nunc nimis saepe per
       ambitionem peccari; quid, si domini milites imperatoribus imponantur?</p>
     </div>
     <div type="textpart" subtype="section" n="9">
      <p>in Galbam pro se quisque probra ingerere. tandem hoc tumultu sedato M. Servilius, qui
       consul et magister equitum fuerat, ut de integro eam <hi rend="italics">rem</hi> agerent ab
       tribunis petere, dicendique sibi ad populum potestatem facerent.</p>
     </div>
     <div type="textpart" subtype="section" n="10">
      <p>tribuni cum ad deliberandum secessissent, victi auctoritatibus principum de integro agere
       coeperunt revocaturosque se easdem tribus pronuntiarunt, si M. Servilius aliique privati, qui
       dicere vellent, dixissent.</p>
     </div>
    </div>
    <div type="textpart" subtype="chapter" n="37">
     <div type="textpart" subtype="section" n="1">
      <p><hi rend="italics">tum Servilius</hi> : <q>quantus imperator L. Aemilius fuerit, Quirites,
        si ex alia re nulla aestimari posset, vel hoc satis erat, quod, cum tam seditiosos et leves
        milites, tam nobilem, tam temerarium, tam eloquentem ad instigandam multitudinem inimicum in
        castris haberet, nullam in exercitu seditionem habuit.</q></p>
     </div>
     <div type="textpart" subtype="section" n="2">
      <p>eadem severitas imperii, quam nunc oderunt, tum eos continuit. itaque antiqua disciplina
       habiti <hi rend="italics">neque dixerunt seditiose quicquam</hi> neque fecerunt.</p>
     </div>
     <div type="textpart" subtype="section" n="3">
      <p>Servius quidem Galba, si in L. Paulo accusando tirocinium ponere et documentum eloquentiae
       dare voluit, non triumphum inpedire debuit, quem, si nihil aliud, senatus iustum esse
       iudicaverat, sed postero die quam triumphatum esset, privatum eum <hi rend="italics">cum</hi>
       visurus esset, nomen deferret et legibus interrogaret;</p>
     </div>
     <div type="textpart" subtype="section" n="4">
      <p>aut serius paulo, cum primum magistratum ipse cepisset, diem diceret inimico <hi
        rend="italics">et</hi> eum ad populum accusaret.</p>
     </div>
     <div type="textpart" subtype="section" n="5">
      <p>ita et pretium recte facti triumphum haberet L. Paulus pro egregio bello gesto et poenam,
       si quid et vetere gloria sua et nova indignum fecisset.</p>
     </div>
     <div type="textpart" subtype="section" n="6">
      <p>sed videlicet, cui <hi rend="italics">nullum</hi> crimen, nullum probrum dicere poterat,
       eius obtrectare laudes voluit. diem integrum hesterno die <hi rend="italics">ad</hi>
       accusandum L. Paulum petit: quattuor horas, quantum supererat diei, <pb n="203"/> dicendo
       absumpsit.</p>
     </div>
     <div type="textpart" subtype="section" n="7">
      <p>quis umquam tam nocens reus fuit, cuius vitia vitae tot horis expromi non possent? quid
       interim obiecit, quod L. Paulus, si causam dicat, negatum velit?</p>
     </div>
     <div type="textpart" subtype="section" n="8">
      <p>duas mihi aliquis contiones parumper faciat, unam militum Macedonicorum, puram alteram et
       integrioris iudicii a favore et odio, universi populi Romani; apud contionem togatam et
       urbanam prius reus agatur.</p>
     </div>
     <div type="textpart" subtype="section" n="9">
      <p>quid apud Quirites Romanos, Ser. Galba, diceres? illa enim tibi tota abscisa oratio esset
        <q>in statione severius et intentius stetisti; vigiliae acerbius et diligentius circumitae
        sunt; operis plus quam antea fecisti, cum ipse imperator ut exactor circumiret; eodem die et
        iter fecisti et in aciem ex itinere existi;</q></p>
     </div>
     <div type="textpart" subtype="section" n="10">
      <p><hi rend="italics">ne</hi> victorem quidem te adquiescere passus est; statim ad
       persequendos hostes duxit. cum te praeda partienda locupletem facere posset, pecuniam regiam
       translaturus in triumpho est et in aerarium laturus.</p>
     </div>
     <div type="textpart" subtype="section" n="11">
      <p>haec sicut ad militum animos stimulandos aliquem aculeum habent, qui parum licentiae, parum
       avaritiae suae inservitum censent, ita apud populum Romanum nihil valuissent, qui,</p>
     </div>
     <div type="textpart" subtype="section" n="12">
      <p>ut vetera atque audita a parentibus suis non repetat, quae ambitione imperatorum clades
       acceptae sint, quae severitate imperii victoriae partae, proxumo certe Punico bello, quid
       inter M. Minucium magistrum equitum et Q. Fabium Maximum dictatorem interfuerit, meminit.</p>
     </div>
     <div type="textpart" subtype="section" n="13">
      <p>itaque <hi rend="italics">apparuisset neque</hi> accusatorem hiscere potuisse et
       supervacaneam defensionem Pauli fuisse.</p>
     </div>
     <div type="textpart" subtype="section" n="14">
      <p>transeatur ad alteram contionem; nec Quirites vos, sed milites videor appellaturus, si
       nomen hoc saltem ruborem incutere et verecundiam aliquam imperatoris violandi adferre
       possit.</p>
     </div>
    </div>
    <div type="textpart" subtype="chapter" n="38">
     <div type="textpart" subtype="section" n="1">
      <p>equidem ipse aliter adfectus animo sum, qui apud exercitum mihi loqui videar, quam paulo
       ante eram, cum ad plebem urbanam spectabat oratio.</p>
     </div>
     <div type="textpart" subtype="section" n="2">
      <p>quid autem dicitis, milites? aliquis est Romae, praeter Persea, qui triumphari de
       Macedonibus nolit: et eum non isdem manibus discerpitis, quibus Macedonas vicistis? <pb
        n="204"/> vincere vos prohibuisset, si potuisset, qui triumphantis urbem inire prohibet.</p>
     </div>
     <div type="textpart" subtype="section" n="3">
      <p>erratis, milites, si triumphum imperatoris tantum et non militum quoque et universi populi
       Romani esse decus censetis.</p>
     </div>
     <div type="textpart" subtype="section" n="4">
      <p>non unius in hoc Pauli <gap reason="lost"/>. multi etiam, qui ab senatu non inpetrarunt
       triumphum, in monte Albano triumpharunt; nemo L. Paulo magis eripere decus perfecti belli
       Macedonici potest quam C. Lutatio primi Punici belli, quam P. Cornelio secundi, <gap
        reason="lost"/> quam illi, qui triumphaverant;</p>
     </div>
     <div type="textpart" subtype="section" n="5">
      <p>nec L. Paulum minorem aut maiorem imperatorem triumphus faciet — , militum magis in hoc
       universique populi Romani fama agitur,</p>
     </div>
     <div type="textpart" subtype="section" n="6">
      <p>primum ne invidiae et ingrati animi adversus clarissimum quemque civem opinionem habeat et
       imitari in hoc populum Atheniensem lacerantem invidia principes suos videatur.</p>
     </div>
     <div type="textpart" subtype="section" n="7">
      <p>satis peccatum in Camillo a maioribus vestris est, quem tamen ante receptam per eum a
       Gallis urbem violarunt; satis nuper <hi rend="italics">a</hi> vobis in P. Africano. Literni
       domicilium et sedem fuisse domitoris Africae, Literni sepulcrum ostendi erubescamus.</p>
     </div>
     <div type="textpart" subtype="section" n="8">
      <p>gloria sit par illis viris L. Paulus, iniuria vestra <hi rend="italics">ne</hi> exaequetur.
       haec igitur primum infamia deleatur, foeda apud alias gentes, damnosa apud nostros.</p>
     </div>
     <div type="textpart" subtype="section" n="9">
      <p>quis enim aut Africani aut Pauli similis esse <hi rend="italics">in tam</hi> ingrata et
       inimica bonis civitate velit?</p>
     </div>
     <div type="textpart" subtype="section" n="10">
      <p>si infamia nulla esset et de gloria tantum ageretur, qui tandem triumphus non communem
       nominis Romani gloriam habet?</p>
     </div>
     <div type="textpart" subtype="section" n="11">
      <p>tot de Gallis triumphi, tot de Hispanis, tot de Poenis ipsorum tantum imperatorum an populi
       Romani dicuntur? quemadmodum non de Pyrrho modo nec de Hannibale, sed de Epirotis
       Carthaginiensibusque <del>et Macedonibus</del> triumphi acti sunt, sic non M'. Curius tantum
       nec P. Cornelius, sed Romani triumpharunt.</p>
     </div>
     <div type="textpart" subtype="section" n="12">
      <p>militum quidem propria est causa, qui et ipsi laureati et quisque donis, quibus donati
       sunt, insignes Triumphum nomine cientes suasque et imperatoris laudes canentes per urbem
       incedunt.</p>
     </div>
     <div type="textpart" subtype="section" n="13">
      <p>si quando non deportati ex provincia milites ad triumphum sunt, fremunt; <pb n="205"/> et
       tamen tum quoque se absentis, quod suis manibus parta victoria sit, triumphare credunt.</p>
     </div>
     <div type="textpart" subtype="section" n="14">
      <p>si quis vos interroget, milites, ad quam rem in Italiam deportati et non statim confecta
       provincia dimissi sitis, quid Romam frequentes sub signis veneritis, quid moremini hic et non
       diversi domos quisque abeatis vestras, quid aliud respondeatis, quam vos triumphantis videri
       velle? vos certe victores conspici velle debebatis.</p>
     </div>
    </div>
    <div type="textpart" subtype="chapter" n="39">
     <div type="textpart" subtype="section" n="1">
      <p>triumphatum nuper de Philippo, patre huius, et de Antiocho est; ambo regnabant, cum de iis
       triumphatum est. de Perseo capto, in urbem cum liberis adducto non triumphabitur?</p>
     </div>
     <div type="textpart" subtype="section" n="2">
      <p>quodsi in curru scandentis Capitolium, auratos purpuratosque, ex inferiore loco L. Paulus
       in turba togatorum unus privatus interroget <q>L. Anici, Cn. Octavi, utrum vos digniores
        triumpho esse an me censetis?</q> curru ei cessuri et prae pudore videntur insignia ipsi sua
       tradituri.</p>
     </div>
     <div type="textpart" subtype="section" n="3">
      <p>et vos Gentium quam Persea duci in triumpho mavoltis, Quirites, et de accessione potius
       belli quam de bello triumphari?</p>
     </div>
     <div type="textpart" subtype="section" n="4">
      <p>et legiones ex Illyrico laureatae urbem inibunt et navales socii: Macedonicae legiones suo
       abrogato triumphos alienos spectabunt? quid deinde tam opima praeda, tam opulentae victoriae
       spoliis fiet?</p>
     </div>
     <div type="textpart" subtype="section" n="5">
      <p>quonam abdentur illa tot milia armorum detracta corporibus hostium? an in Macedoniam
       remittentur? quo signa aurea, marmorea, eburnea, tabulae pictae, textilia, tantum argenti
       caelati, tantum auri, tanta pecunia regia?</p>
     </div>
     <div type="textpart" subtype="section" n="6">
      <p>an noctu tamquam furtiva in aerarium deportabuntur? quid? illud spectaculum maximum,
       nobilissimus opulentissimusque rex captus, ubi victori populo ostendetur?</p>
     </div>
     <div type="textpart" subtype="section" n="7">
      <p>quos Syphax rex captus, accessio Punici belli, concursus fecerit, plerique meminimus.
       Perseus rex captus, Philippus et Alexander, filii regis, tanta nomina, subtrahentur civitatis
       oculis?</p>
     </div>
     <div type="textpart" subtype="section" n="8">
      <p>ipsum L. Paulum, bis consulem, domitorem Graeciae, omnium oculi conspicere urbem curru
       ingredientem avent; ad hoc fecimus consulem, ut bellum per quadriennium ingenti etiam pudore
       nostro <pb n="206"/> tractum perficeret.</p>
     </div>
     <div type="textpart" subtype="section" n="9">
      <p>cui sortito provinciam, cui proficiscenti praesagientibus animis victoriam triumphumque
       destinavimus, ei victori triumphum negaturi <hi rend="italics">sumus?</hi> et quidem non
       tantum <hi rend="italics">eum,</hi> sed deos etiam suo honore fraudaturi?</p>
     </div>
     <div type="textpart" subtype="section" n="10">
      <p>dis quoque enim, non solum hominibus, debetur triumphus. maiores vestri omnium magnarum
       rerum et principia exorsi a dis sunt et finem statuerunt.</p>
     </div>
     <div type="textpart" subtype="section" n="11">
      <p>consul proficiscens praetorve paludatis lictoribus in provinciam et ad bellum vota in
       Capitolio nuncupat: victor perpetrato <hi rend="italics">bello</hi> eodem in Capitolium
       triumphans ad eosdem deos, quibus vota nuncupavit, merita dona portans redit.</p>
     </div>
     <div type="textpart" subtype="section" n="12">
      <p>pars non minima triumphi est victimae praecedentes, ut appareat dis grates agentem
       imperatorem ob rem publicam bene gestam redire.</p>
     </div>
     <div type="textpart" subtype="section" n="13">
      <p>omnis illas victimas, quas † traducendo in triumpho vindicavit, † alias alios dente
       mactati. quid? illae epulae senatus, quae nec privato loco nec publico profano, sed in
       Capitolio eduntur, utrum hominum voluptatis causa an deorum <gap reason="lost"/> hominumque
       auctore Servio Galba turbaturi estis? L. Pauli triumpho portae claudentur?</p>
     </div>
     <div type="textpart" subtype="section" n="14">
      <p>rex Macedonum Perseus cum liberis et turba alia captivorum, spolia Macedonum, <hi
        rend="italics">in</hi> circo Flaminio relinquentur? L. Paulus privatus tamquam rure rediens
       a porta domum ibit?</p>
     </div>
     <div type="textpart" subtype="section" n="15">
      <p>† et tu, centurio, miles, quibus ab imperatore Paulo donatus decrevit potius quam Servius
       Galba fabulentur audis et hoc dicere me potius quam illum audi.</p>
     </div>
     <div type="textpart" subtype="section" n="16">
      <p>ille nihil praeterquam loqui, et <hi rend="italics">id</hi> ipsum maledice ac maligne,
       didicit: ego ter et viciens cum hoste ex provocatione pugnavi; ex omnibus, cum quibus manum
       conserui, spolia rettuli; insigne corpus honestis cicatricibus, omnibus adverso corpore
       exceptis, habeo.</p>
     </div>
     <div type="textpart" subtype="section" n="17">
      <p>nudasse deinde se dicitur et, quo quaeque bello volnera accepta essent, rettulisse. quae
       dum ostentat, adapertis forte, quae velanda erant, tumor inguinum proximis risum movit.</p>
     </div>
     <div type="textpart" subtype="section" n="18">
      <p>tum hoc quoque, quod ridetis<q>, inquit</q> in equo dies noctesque persedendo habeo, nec
       magis me eius quam cicatricum harum pudet paenitetque, <pb n="207"/> quando numquam mihi
       impedimento ad rem publicam bene gerendam domi militiaeque fuit.</p>
     </div>
     <div type="textpart" subtype="section" n="19">
      <p>ego hoc ferro saepe vexatum corpus vetus miles adulescentibus militibus ostendi:</p>
     </div>
     <div type="textpart" subtype="section" n="20">
      <p>Galba nitens et integrum denudet. revocate, si videtur, tribuni, ad suffragium tribus; ego
       ad vos, milites, <gap reason="lost"/></p>
     </div>
    </div>
    <div type="textpart" subtype="chapter" n="40">
     <div type="textpart" subtype="section" n="1">
      <p><hi rend="italics">summam</hi> omnis captivi auri argentique translati <hi rend="italics"
        >sestertium</hi> milliens ducenties fuisse Valerius Antias tradit; qua haud dubie maior
       aliquanto summa ex numero plaustrorum ponderibusque auri, argenti generatim ab ipso scriptis
       efficitur.</p>
     </div>
     <div type="textpart" subtype="section" n="2">
      <p>alterum tantum aut in bellum proxumum absumptum aut in fuga, cum Samothracen peteret,
       dissipatum tradunt; eoque id mirabilius erat, quod tantum pecuniae intra triginta annos post
       bellum Philippi cum Romanis partim ex fructu metallorum, partim ex vectigalibus aliis
       coacervatum fuerat.</p>
     </div>
     <div type="textpart" subtype="section" n="3">
      <p>itaque admodum inops pecuniae Philippus, Perseus contra praedives bellare cum Romanis
       coepit.</p>
     </div>
     <div type="textpart" subtype="section" n="4">
      <p>ipse postremo Paulus in curru, magnam cum dignitate alia corporis, tum senecta ipsa
       maiestatem prae se ferens; <hi rend="italics">post</hi> currum inter alios inlustres viros
       filii duo, <hi rend="italics">Q.</hi> Maximus et P. Scipio; deinde equites turmatim et
       cohortes peditum suis quaeque ordinibus.</p>
     </div>
     <div type="textpart" subtype="section" n="5">
      <p>pediti in singulos dati centeni <hi rend="italics">denarii,</hi> duplex <hi rend="italics"
        >centurioni, triplex</hi> equiti. <hi rend="italics">alterum</hi> tantum pediti daturum
       fuisse credunt et pro rata aliis, si aut in suffragio honori eius favissent, aut benigne hac
       ipsa summa <hi rend="italics">pronuntiata acclamassent.</hi></p>
     </div>
     <div type="textpart" subtype="section" n="6">
      <p>sed non Perseus tantum per illos dies documentum humanorum casuum fuit, in catenis ante
       currum victoris ducis per urbem hostium ductus, sed etiam victor Paulus, auro purpuraque
       fulgens.</p>
     </div>
     <div type="textpart" subtype="section" n="7">
      <p>nam duobus e filiis, quos duobus datis in adoptionem solos nominis, sacrorum familiaeque
       heredes retinuerat domi, minor, <hi rend="italics">duodecim</hi> ferme annos natus, quinque
       diebus ante triumphum, maior, quattuordecim annorum, triduo post triumphum decessit;</p>
     </div>
     <div type="textpart" subtype="section" n="8">
      <p>quos praetextatos curru vehi cum patre, sibi ipsos similis destinantis triumphos,
       oportuerat. <pb n="208"/> paucis post diebus data a M. Antonio tribuno plebis contione,</p>
     </div>
     <div type="textpart" subtype="section" n="9">
      <p>cum de suis rebus gestis more ceterorum imperatorum edissereret, memorabilis eius oratio et
       digna Romano principe fuit.</p>
     </div>
    </div>
    <div type="textpart" subtype="chapter" n="41">
     <div type="textpart" subtype="section" n="1">
      <p><q>quamquam, et qua felicitate rem publicam administraverim, et <hi rend="italics"
         >quae</hi> duo fulmina domum meam per hos dies perculerint, non ignorare vos, Quirites,
        arbitror, cum spectaculo vobis nunc triumphus meus, nunc funera liberorum meorum
        fuerint,</q></p>
     </div>
     <div type="textpart" subtype="section" n="2">
      <p>tamen paucis, quaeso, sinatis me cum publica felicitate conparare eo, quo debeo, animo
       privatam meam fortunam.</p>
     </div>
     <div type="textpart" subtype="section" n="3">
      <p>profectus ex Italia classem a Brundisio sole orto solvi; nona diei hora cum omnibus meis
       navibus Corcyram tenui. inde quinto die Delphis Apollini pro me exercitibusque et classibus
       vestris sacrificavi.</p>
     </div>
     <div type="textpart" subtype="section" n="4">
      <p>a Delphis quinto die in castra perveni: ubi exercitu accepto, mutatis quibusdam, quae magna
       impedimenta victoriae erant, progressus, quia inexpugnabilia <hi rend="italics">castra</hi>
       hostium erant neque cogi pugnare poterat rex, inter praesidia eius saltum ad Petram evasi et
       ad Pydnam regem acie vici;</p>
     </div>
     <div type="textpart" subtype="section" n="5">
      <p>Macedoniam in potestatem populi Romani redegi et, quod bellum per quadriennium tres ante me
       consules ita gesserunt, ut semper successori traderent gravius, id ego quindecim diebus
       perfeci.</p>
     </div>
     <div type="textpart" subtype="section" n="6">
      <p>aliarum deinde secundarum rerum velut proventus secutus: civitates omnes Macedoniae se
       dediderunt, gaza regia in potestatem venit, rex ipse tradentibus prope ipsis dis in templo
       Samothracum cum liberis est captus. mihi quoque ipsi nimia iam fortuna videri eoque suspecta
       esse.</p>
     </div>
     <div type="textpart" subtype="section" n="7">
      <p>maris pericula timere coepi in tanta pecunia regia in Italiam traicienda et victore
       exercitu transportando.</p>
     </div>
     <div type="textpart" subtype="section" n="8">
      <p>postquam omnia secundo navium cursu in Italiam pervenerunt neque erat, quod ultra precarer,
       illud optavi, ut, cum ex summo retro volvi fortuna consuesset, mutationem eius domus mea
       potius quam res publica sentiret.</p>
     </div>
     <div type="textpart" subtype="section" n="9">
      <p>itaque defunctam esse fortunam publicam mea tam insigni calamitate spero, quod triumphus
       meus, velut ad <pb n="209"/> ludibrium casuum humanorum, duobus funeribus liberorum meorum
       est interpositus.</p>
     </div>
     <div type="textpart" subtype="section" n="10">
      <p>et cum ego et Perseus nunc nobilia maxime sortis mortalium exempla spectemur, illi, qui
       ante se captivos <hi rend="italics">captivus</hi> ipse duci liberos vidit, incolumes tamen
       eos habet:</p>
     </div>
     <div type="textpart" subtype="section" n="11">
      <p>ego, qui de illo triumphavi, ab alterius funere filii currum <hi rend="italics">escendi,
        alterum rediens</hi> ex Capitolio prope iam expirantem <hi rend="italics">inveni;</hi> neque
       ex tanta stirpe liberum superest, qui L. Aemili Pauli nomen ferat.</p>
     </div>
     <div type="textpart" subtype="section" n="12">
      <p>duos enim tamquam ex magna progenie liberorum in adoptionem datos Cornelia et Fabia gens
       habent: Paulus in domo praeter senem nemo superest. sed hanc cladem domus meae vestra
       felicitas et secunda fortuna publica consolatur.</p>
     </div>
    </div>
    <div type="textpart" subtype="chapter" n="42">
     <div type="textpart" subtype="section" n="1">
      <p>haec tanto dicta animo magis confudere audientium animos, quam si miserabiliter orbitatem
       suam deflendo locutus esset.</p>
     </div>
     <div type="textpart" subtype="section" n="2">
      <p>Cn. Octavius kalendis Decembribus de rege Perseo navalem triumphum egit. is triumphus sine
       captivis fuit, sine spoliis.</p>
     </div>
     <div type="textpart" subtype="section" n="3">
      <p>dedit sociis navalibus in singulos denarios septuagenos quinos, gubernatoribus, qui in
       navibus fuerant, duplex, magistris navium quadruplex.</p>
     </div>
     <div type="textpart" subtype="section" n="4">
      <p>senatus deinde habitus est. patres censuerunt, ut Q. Cassius Persea regem cum Alexandro
       filio Albam in custodiam duceret; comites, pecuniam, argentum, instrumentum, quod haberet,
       nihil <hi rend="italics">detrahens habere sineret</hi>;</p>
     </div>
     <div type="textpart" subtype="section" n="5">
      <p>Bithys, filius Cotyis, regis Thracum, <hi rend="italics">cum</hi> obsidibus in custodiam
       Carseolos est missus. ceteros captivos, qui in triumpho ducti erant, in carcerem condi
       placuit.</p>
     </div>
     <div type="textpart" subtype="section" n="6">
      <p>paucos post dies, quam haec <hi rend="italics">sunt</hi> acta, legati ab Cotye, rege
       Thracum, venerunt pecuniam ad redimendum filium aliosque obsides adportantes.</p>
     </div>
     <div type="textpart" subtype="section" n="7">
      <p>eis in senatum introductis et id ipsum argumenti praetendentibus orationi, non sua
       voluntate Cotyn bello iuvisse Persea, quod obsides dare coactus esset, orantibusque, ut eos
       pretio, quantum ipsi statuissent patres, redimi paterentur,</p>
     </div>
     <div type="textpart" subtype="section" n="8">
      <p>responsum ex auctoritate senatus est, populum Romanum meminisse amicitiae, quae cum Cotye
       maioribusque <pb n="210"/> eius et gente Thracum fuisset.</p>
     </div>
     <div type="textpart" subtype="section" n="9">
      <p>obsides datos crimen, non criminis defensionem esse, cum Thracum genti ne quietus quidem
       Perseus, nedum bello Romano occupatus timendus fuerit.</p>
     </div>
     <div type="textpart" subtype="section" n="10">
      <p>ceterum, etsi Cotys Persei gratiam praetulisset amicitiae populi Romani, magis, quid se
       dignum esset, quam quid merito eius fieri posset, aestimaturum, filium atque obsides ei
       remissurum.</p>
     </div>
     <div type="textpart" subtype="section" n="11">
      <p>beneficia gratuita esse populi Romani; pretium eorum malle relinquere in accipientium
       animis quam praesens exigere. legati tres nominati, T. Quinctius Flamininus, C. Licinius
       Nerva, M. Caninius Rebilus, qui obsides in Thraciam reducerent; et Thracibus munera data in
       singulos binum milium aeris.</p>
     </div>
     <div type="textpart" subtype="section" n="12">
      <p>Bithys cum ceteris obsidibus a Carseolis accersitus ad patrem cum legatis missus. naves
       regiae captae de Macedonibus invisitatae ante magnitudinis in campo Martio subductae
       sunt.</p>
     </div>
    </div>
    <div type="textpart" subtype="chapter" n="43">
     <div type="textpart" subtype="section" n="1">
      <p>haerente adhuc non in animis modo, sed paene in oculis memoria Macedonici triumphi L.
       Anicius Quirinalibus triumphavit de rege Gentio Illyrisque.</p>
     </div>
     <div type="textpart" subtype="section" n="2">
      <p>similia omnia magis visa hominibus quam paria: minor ipse imperator, et nobilitate Anicius
       cum Aemilio et iure imperii praetor cum consule conlatus; non Gentius Perseo, non Illyrii
       Macedonibus, non spolia spoliis, non pecunia pecuniae, non dona donis conparari poterant.</p>
     </div>
     <div type="textpart" subtype="section" n="3">
      <p>itaque sicut praefulgebat huic triumphus recens, ita apparebat ipsum per se intuentibus
       nequaquam esse contemnendum.</p>
     </div>
     <div type="textpart" subtype="section" n="4">
      <p>perdomuerat intra paucos dies terra marique ferocem, locis munimentisque fretam gentem
       Illyriorum; regem regiaeque omnes stirpis ceperat. transtulit in triumpho multa militaria
       signa spoliaque alia et supellectilem regiam,</p>
     </div>
     <div type="textpart" subtype="section" n="5">
      <p>auri pondo viginti et septem, argenti decem et novem pondo, denarium decem tria milia et
       centum viginti milia Illyrici argenti.</p>
     </div>
     <div type="textpart" subtype="section" n="6">
      <p>ante currum ducti Gentius rex cum coniuge et liberis et Caravantius, frater regis, et
       aliquot nobiles Illyrii.</p>
     </div>
     <div type="textpart" subtype="section" n="7">
      <p>de praeda militibus in singulos <pb n="211"/> quadragenos quinos denarios, duplex
       centurioni, triplex equiti, sociis nominis Latini quantum civibus, et sociis navalibus dedit
       quantum militibus.</p>
     </div>
     <div type="textpart" subtype="section" n="8">
      <p>laetior hunc triumphum est secutus miles, multisque dux ipse carminibus celebratus.
       sestertium ducentiens ex ea praeda redactum esse auctor est Antias, praeter aurum
       argentumque, quod in aerarium sit latum; quod quia unde redigi potuerit non apparebat,
       auctorem pro re posui.</p>
     </div>
     <div type="textpart" subtype="section" n="9">
      <p>rex Gentius cum liberis et coniuge et fratre Spoletium in custodiam ex senatus consulto
       ductus, ceteri captivi Romae in carcerem coniecti; recusantibusque custodiam Spoletinis
       Iguvium reges traducti.</p>
     </div>
     <div type="textpart" subtype="section" n="10">
      <p>relicum ex Illyrico praedae ducenti viginti lembi erant; de Gentio rege captos eos
       Corcyraeis et Apolloniatibus et Dyrrhachinis Q. Cassius ex senatus consulto tribuit.</p>
     </div>
    </div>
    <div type="textpart" subtype="chapter" n="44">
     <div type="textpart" subtype="section" n="1">
      <p>consules eo anno agro tantum Ligurum populato, cum hostes exercitus numquam eduxissent,
       nulla re memorabili gesta Romam ad magistratus subrogandos redierunt et primo comitiali die
       consules crearunt M. Claudium Marcellum, C. Sulpicium Gallum, deinde praetores postero die L.
       Iulium, L. Apuleium Saturninum, A. Licinium Nervam, P. Rutilium Calvum, P. Quinctilium Varum,
       M. Fonteium.</p>
     </div>
     <div type="textpart" subtype="section" n="2">
      <p>his praetoribus duae urbanae provinciae sunt decretae, duae Hispaniae, Sicilia ac
       Sardinia.</p>
     </div>
     <div type="textpart" subtype="section" n="3">
      <p>intercalatum eo anno; postridie Terminalia <hi rend="italics">kal.</hi> intercalariae
       fuerunt. augur eo anno mortuus est C. Claudius; in eius locum augures legerunt T. Quinctium
       Flamininum. et flamen Quirinalis mortuus Q. Fabius Pictor.</p>
     </div>
     <div type="textpart" subtype="section" n="4">
      <p>eo anno rex Prusia venit Romam cum filio Nicomede. is magno comitatu urbem ingressus ad
       forum a porta tribunalque <hi rend="italics">Q.</hi> Cassi praetoris perrexit concursuque
       undique facto deos,</p>
     </div>
     <div type="textpart" subtype="section" n="5">
      <p>qui urbem Romam incolerent, senatumque et populum Romanum salutatum se dixit venisse et
       gratulatum, quod Persea Gentiumque reges vicissent, Macedonibusque et Illyriis in dicionem
       redactis <pb n="212"/> auxissent imperium.</p>
     </div>
     <div type="textpart" subtype="section" n="6">
      <p>cum praetor senatum ei, si vellet, eo die daturum dixisset, biduum petit, quo templa deum
       urbemque et hospites amicosque viseret.</p>
     </div>
     <div type="textpart" subtype="section" n="7">
      <p>datus, qui circumduceret eum, <hi rend="italics">L.</hi> Cornelius Scipio quaestor, qui et
       Capuam ei obviam missus fuerat; et aedes, quae ipsum comitesque eius benigne reciperent,
       conductae.</p>
     </div>
     <div type="textpart" subtype="section" n="8">
      <p>tertio post die senatum adit; gratulatus victoriam est; merita sua in eo bello
       commemoravit; petiit, ut votum sibi solvere, Romae in Capitolio decem maiores hostias et
       Praeneste unam Fortunae, liceret — ea vota pro victoria populi Romani esse — , et ut societas
       secum renovaretur agerque sibi de rege Antiocho captus, quem nulli datum <hi rend="italics"
        >a</hi> populo Romano Galli possiderent, daretur.</p>
     </div>
     <div type="textpart" subtype="section" n="9">
      <p>filium postremo Nicomedem senatui commendavit. omnium, qui in Macedonia imperatores
       fuerant, favore est adiutus.</p>
     </div>
     <div type="textpart" subtype="section" n="10">
      <p>itaque cetera, quae petebat, concessa; de agro responsum est legatos ad rem inspiciendam
       missuros; <hi rend="italics">si</hi> is ager populi Romani fuisset nec cuiquam datus esset,
       dignissimum eo dono Prusiam habituros esse : si autem Antiochi non fuisse et eo ne populi
       quidem Romani factum appareret aut datum Gallis esse,</p>
     </div>
     <div type="textpart" subtype="section" n="11">
      <p>ignoscere Prusiam debere, si ex nullius iniuria quidquam ei datum vellet populus
       Romanus.</p>
     </div>
     <div type="textpart" subtype="section" n="12">
      <p>ne cui detur quidem, gratum esse donum posse, quod eum, qui det, ubi velit, ablaturum esse
       sciat.</p>
     </div>
     <div type="textpart" subtype="section" n="13">
      <p>filii Nicomedis commendationem accipere. quanta cura regum amicorum liberos tueatur populus
       Romanus, documento Ptolemaeum, Aegypti regem, esse.</p>
     </div>
     <div type="textpart" subtype="section" n="14">
      <p>cum hoc responso Prusias est dimissus. munera ei ex <gap reason="lost"/> sestertiis iussa
       dari et vasorum argenteorum pondo quinquaginta.</p>
     </div>
     <div type="textpart" subtype="section" n="15">
      <p>et filio regis Nicomedi ex ea summa munera dari censuerunt, ex qua Masgabae, filio regis
       Masinissae, data essent; et ut victimae aliaque, quae ad sacrificium pertinerent, seu Romae
       seu Praeneste immolare vellet, regi ex publico sicut magistratibus Romanis praeberentur;</p>
     </div>
     <div type="textpart" subtype="section" n="16">
      <p>et ut ex classe, quae Brundisi esset, naves longae viginti adsignarentur, quibus
       uteretur;</p>
     </div>
     <div type="textpart" subtype="section" n="17">
      <p>donec ad classem <pb n="213"/> dono datam ei rex pervenisset, L. Cornelius Scipio ne ab eo
       abscederet sumptumque ipsi et comitibus praeberet, donec navem conscendisset.</p>
     </div>
     <div type="textpart" subtype="section" n="18">
      <p>mire laetum ea benignitate in se populi Romani regem fuisse ferunt; munera sibi ipsi emi
       non sisse, filium iussisse donum populi Romani accipere.</p>
     </div>
     <div type="textpart" subtype="section" n="19">
      <p>haec de Prusia nostri scriptores. Polybius eum regem indignum maiestate nominis tanti
       tradit; pilleatum, capite raso, obviam <hi rend="italics">ire</hi> legatis solitum
       libertumque se populi Romani ferre: ideo insignia ordinis eius gerere;</p>
     </div>
     <div type="textpart" subtype="section" n="20">
      <p>Romae quoque, cum veniret in curiam, summisisse se et osculo limen curiae contigisse et
       deos servatores suos senatum appellasse aliamque orationem non tam honorificam audientibus
       quam sibi deformem habuisse.</p>
     </div>
     <div type="textpart" subtype="section" n="21">
      <p>moratus circa urbem triginta haud amplius dies in regnum est profectus, actumque in Asia
       bellum inter Eumenen et Gallos in .... it.</p>
     </div>
    </div>
   </div>
  </body>
 </text>
</TEI>
